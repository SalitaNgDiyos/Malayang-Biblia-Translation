<TS>Angkang Pinagmulan ni Jesus<Ts>Ang kasulatan ng angkang pinagmulan ni Jesu Kristo, lalaking anak ni David, lalaking Anak ni Abraham.<CM>
Mula kay Abraham ay isinilang si Isaac, at mula kay Isaac ay isinilang si Jacob, at mula kay Jacob ay isinilang si Juda at ang mga kapatid niya,
at mula kay Juda ay isinilang si Fares at si Zara sa tulong ni Tamar, at mula kay Fares ay isinilang si Hezrom, at mula kay Hezrom ay isinilang si Aram,
at mula kay Aram ay isinilang si Aminadab, at mula kay Aminadab ay isinilang si Naason, at mula kay Naason ay isinilang si Salmon,
At mula kay Salmon ay isinilang si Boas sa tulong ni Rahab, at mula kay Boas ay isinilang si Obed mula kay Ruth, at mula kay Obed ay isinilang si Jesse,
at mula kay Jesse ay isinilang si David na hari. At mula kay haring David ay isinilang si Solomon mula sa naging asawa ni Urias,
at mula kay Solomon ay isinilang si Roboam, at mula kay Roboam ay isinilang si Abia, at mula kay Abia ay isinilang si Asa,
at mula kay Asa ay isinilang si Josafat, at mula kay Josafat ay isinilang si Joram, at mula kay Joram ay isinilang si Usias,
at mula kay Usias ay isinilang si Jotam, at mula kay Jotam ay isinilang si Akhas, at mula kay Akhas ay isinilang si Ezekias,
at mula kay Ezekias ay isinilang si Manase, at mula kay Manase ay isinilang si Amon, at mula kay Amon ay isinilang si Josias,
at mula kay Josias ay isinilang si Jeconias at ang mga kapatid niya sa panahon ng pagkabihag sa Babylonia.
At matapos na mabihag sa Babylonia, mula kay Jeconias ay isinilang si Salatiel, at mula kay Salatiel ay isinilang si Zorobabel, 
at mula kay Zorobabael ay isinilang si Abiud, at mula kay Abiud ay isinilang si Eliakim, at mula kay Eliakim ay isinilang si Azor,
At mula kay Azor ay isinilang si Sadok, at mula kay Sadok ay isinilang si Akhim, at mula kay Akhim ay isinilang si Eliud,
at mula kay Eliud ay isinilang si Eleazar, at mula kay Eleazar ay isinilang si Matan, at mula kay Matan ay isinilang si Jakob,
at mula kay Jakob ay isinilang si Jose, na asawa ni Maria - mula sa kanya isinilang si Jesus na kung tawagin ay Kristo.
Kaya't lahat ng henerasyon mula kay Abraham hanggang kay David ay 14 na henerasyon, at mula kay David hanggang sa pagkabihag sa Babylonia ay 14 na henerasyon, at mula sa pagkabihag sa Babylonia hanggang kay Kristo ay 14 na henerasyon.
<TS>Paraan ng Kapanganakan ni Jesus<Ts>Ngayon, ganito ang nangyari sa kapanganakan ni Jesu Kristo: ang Kanyang inang si Maria kasi ay naikasal na kay Jose, pero bago pa sila magsama, natuklasan nito na may dinadala na siya sa loob ng tiyan mula sa Banal na Espiritu.
Pero dahil si Jose na asawa niya ay matuwid at hindi nito gustong ipahiya siya sa madla, pinlano na lang nitong lihim na hiwalayan siya.
Pero habang pinag-iisipan niya ang mga bagay na ito, biglang nagpakita sa kanya sa panaginip ang isang anghel ng Panginoon. Sabi nito, "Joseng anak ni David, huwag kang matakot na tanggapin si Maria na asawa mo dahil ang nasa loob niya ay nabuo mula sa Espiritung Banal.
At magluluwal siya ng lalaking anak at tatawagin ang pangalan Niyang Jesus. Dahil Siya ang magliligtas sa bayan Niya mula sa mga kasalanan nila.
Ngayon, nangyari ang lahat ng ito para matupad ang naipahayag mula sa Panginoon sa pamamagitan ng propeta na nagsasabing,
"Tignan mo, ang birhen ay magdadalang-tao sa loob ng sinapupunan at magluluwal ng lalaking anak at tatawagin ang pangalan Niyang Emmanuel, na kapag isinalin ay, 'Kasama natin ang Diyos.'
Kaya't paggising ni Jose mula sa pagtulog, ginawa niya kung paano inutos ito sa kanya ng anghel ng Panginoon, at kinupkop<RF>o "tinanggap"<Rf> niya ang asawa niya.
Pero hindi siya nakipagtalik dito hanggang sa mailuwal ng ina ang panganay na lalaking anak nito. At tinawag niya ang pangalan nitong Jesus.
<TS>Mga Dayuhang Bumisita kay Jesus<Ts>At nang ipanganak si Jesus sa Betlehem ng Judea noong mga araw na si Herodes ang hari, biglang may dumating sa Jerusalem na mga pantas mula sa silangan.
Sabi nila, "Nasaan na ang isinilang na Hari ng mga Judio? Nakita kasi namin ang Kanyang bituwin doon sa silangan at naparito para sambahin Siya."
Pero nang marinig ay nabahala si Herodes na hari, gayon din ang buong Jerusalem kasama niya.
Kaya't nang magpulong lahat ang mga pinunong pari at ang mga tagapagturo ng bayan, nagtanong siya sa kanila kung saan ang Kristo isisilang.
At sinabi nila sa kanya, "Sa Betlehem ng Judea, dahil ganito ang naisulat sa pamamagitan ng propeta,
'At ikaw Betlehem, lupain ng Judea, ika'y hindi nahuhuli sa gitna ng mga pinuno ng Judea. Dahil mula sa iyo ay lalabas ang Namumuno na Siyang mag-aalaga sa bayan Kong Israel.'
Kaya't nang lihim na ipatawag ni Herodes ang mga pantas, inalam niya mula sa kanila ang eksaktong panahon ng pagpapakita ng bituwin.
At matapos silang papuntahin sa Betlehem ay sinabi nito, "Pagkaalis niyo ay masusi ninyong alamin ang tungkol sa sanggol. At pag natagpuan niyo na ay balitaan niyo ako para ako rin ay pumunta roon at sambahin Siya."
At sila'y umalis nang marinig ang hari, at kamangha-mangha na ang bituwin na nakita nila doon sa silangan ay nanguna sa kanila hanggang sa dumating ito at tumigil sa itaas mismo ng kinaroroonan ng bata.
At nang makita ang bituwin, nagdiwang sila dala ng matindi at sobra-sobrang tuwa.
At pagdating sa loob ng bahay, natagpuan nila ang bata kasama si Maria na ina nito, at nang magpatirapa ay sinamba nila Siya. At nang buksan ang kanilang mga kabang-yaman naghandog sila sa Kanya ng mga regalong ginto, tsaka kamanyang, at mira.
Pero nang bigyang babala sila ng Diyos sa isang panaginip na huwag nang bumalik pa kay Herodes, umalis na sila papunta sa sariling bansa gamit ang ibang ruta.
<TS>Dinala ang Batang Jesus sa Egipto<Ts>Ngayon, pagka-uwi nila ay biglang may nagpakitang anghel ng Panginoon kay Jose sa isang panaginip. Sabi nito, "Pagbangon mo, dalhin mo ang bata pati ang Kanyang ina, at tumakas kayo sa Ehipto, at manatili kayo roon hanggang may sabihin ako sa iyo. Dahil sa maigsing panahon na lang ay sisikapin ni Herodes na hanapin ang bata para patayin Siya."
At pagbangon ay kinuha niya ang bata at ang ina nito sa gitna ng gabi, tsaka umalis papuntang Ehipto.
At naroon sila hanggang sa kamatayan ni Herodes, para matupad ang sinabi ng Panginoon sa pamamagitan ng propeta na nagsasabing, "Mula sa Ehipto ay tinawag Ko ang Anak Ko."
<TS>Pinaslang ni Herodes ang Napakaraming Bata<Ts>Nang malaman ngayon ni Herodes na naisahan siya ng mga pantas, sobra siyang nagalit kaya't nag-utos siya na patayin lahat ang mga batang lalake na nasa Betlehem, at lahat ng nasa mga katabing bayan nito mula sa edad na dalawa pati na yung pababa, ayon sa panahon na masusi niyang inalam mula sa mga pantas.
Kaya't natupad ang sinabi sa pamamagitan ng propeta Jeremias na nagsasabing,
"Isang tinig sa loob ng Rama ang narinig: pagluluksa at iyakan na may kasamang malakas na hagulgulan. Si Raquel ay humahagulgol para sa mga anak niya, at hindi niya gustong huminahon dahil wala na sila."
Pero nang mamatay na si Herodes, biglang nagpakita ang anghel ng Panginoon kay Jose sa Ehipto sa isang panaginip.
Sabi nito, "Pagbangon mo, kunin mo ang bata pati na ang Kanyang ina at pumunta kayo sa lupain ng Israel, dahil namatay na ang mga naghahangad sa buhay ng bata."
At pagbangon niya, kinuha niya ang bata kasama ang ina nito at nagpunta sa lupain ng Israel.
Pero nang mabalitaan niya na si Arquelao ang naghahari sa Judea kapalit ni Herodes na ama nito, natakot siyang pumunta roon. Pero nang kausapin ng Diyos sa pamamagitan ng isang panaginip, bumalik siya at nagpunta sa ibang dako ng Galilea.
At pagdating roon, tumira siya sa isang lungsod na kung tawagin ay Nazaret, nang sa gayon ay natupad iyong sinabi sa pamamagitan ng mga propeta na Nazareno ang itatawag sa Kanya.
<TS>Hinanda ni Juan ang Daan ng Panginoon<Ts>At sa loob ng mga panahong iyon, dumating si Juan na Tagalublob na nagpoproklama sa gitna ng ilang ng Judea.
At sinasabi niya, "Magbago na kayo ng pag-iisip<RF>o "magsisi na kayo"<Rf>, dahil lumapit na ang Kaharian ng Kalangitan."
Dahil ito na 'yon na binanggit sa pamamagitan ng propeta Isaias na nagsasabing, "May tinig na sumisigaw sa gitna ng ilang, 'Ihanda niyo ang daraaanan ng Panginoon, gawin n'yong patag ang lalakaran Niya.'"
Ito rin ang Juan na siyang may damit na mula sa balahibo ng kamelyo, at may balat na sinturon sa palibot ng baywang niya, at ang pagkain niya ay mga balang at pulut-pukyutang mula sa kalikasan.
Sa mga panahong iyon ay nagpupuntahan sa kanya ang taga Jerusalem, at buong Judea, pati na ang lahat ng mga bayang nakapalibot sa Jordan,
at nagpapalublob sa kanya sa gitna ng Jordan, habang hayagang inaamin ang mga kasalanan nila.
Pero nang makita niyang maraming mga Pariseo at mga Saduseo ang dumarating papunta sa kanyang paglulublob, sinabi niya sa kanila, "Mga anak ng ahas! Sino ang nagbabala sa inyong tumakas mula sa papalapit na Pagbubuhos ng Galit?
<TS>Ang Totoong Pagsisisi<Ts>Kaya naman, ipakita niyo sa gawa ang mga bunga na katumbas ng pagbabago,
At huwag isipin at sabihin sa inyong mga sarili, 'Ama namin si Abraham!' Dahil sinasabi ko sa inyo na kaya ng Diyos mula sa mga batong ito na magpalaki ng mga anak ni Abraham!
Pero ngayon din, ang palakol ay nakatutok na sa ugat ng mga punongkahoy. Kaya't bawat punongkahoy na di nagpapakita ng magandang bunga ay pinuputol at hinahagis papunta sa apoy.
Totoong inilulublob ko kayo sa tubig para sa pagbabago, pero ang parating na kasunod ko ay mas makapangyarihan kaysa sa akin. Ni hindi ako karapat-dapat na magbitbit man lang ng Kanyang sandalayas. Ibababad Niya kayo sa Espiritung Banal at sa apoy.
Nasa kamay Niya ang kalaykay, at sasalain Niyang maigi ang giikan Niya at iipunin ang trigo Niya sa loob ng kamalig. Pero ang ipa ay susunugin Niya sa di namamatay na apoy.
<TS>Nagpalublob si Jesus kay Juan<Ts>Sa puntong iyon, dumating<RF>Gr. "dumarating"<Rf> si Jesus sa lugar ng Jordan mula sa Galilea at lumapit kay Juan para magpalublob sa kanya.
Pero pinigilan Siya ni Juan sabay sabi, "Ako pa nga ang kailangang magpalublob sa Inyo, at Kayo pa ang lumalapit sa akin?
Pero sumagot si Jesus at sinabi sa kanya, <FR>"Hayaan mo lang sa ngayon, dahil ito ang nararapat nating gawin para matupad lahat ang katuwiran."<Fr> Kaya't pumayag siya sa Kanya.
At matapos mailublob ni Jesus, agad Siyang umahon mula sa tubig. At biglang nagbukas sa Kanya ang kalangitan at nakita niya ang Espiritu ng Diyos na parang kalapating bumababa at dumadapo sa Kanya.
At biglang may boses mula sa kalangitan na nagsabing, "Ito ang minamahal Kong Anak, sa Kanya Ako natutuwa."
<TS>Nagtagumpay si Jesus laban sa Tukso<Ts>Nang panahong iyon, si Jesus ay pinapunta ng Espiritu sa gitna ng ilang, para subukin ng diyablo.
At pagkatapos makapag-ayuno ng 40 araw at 40 gabi, Siya'y nagutom.
Kaya't pagkalapit sa Kanya ng nanunukso ay sinabi nito, "Kung Ikaw nga ang Anak ng Diyos, sabihin Mo sa mga batong ito na sila'y maging pagkain<RF> o "tinapay"<Rf>."
Pero nang sumagot ay sinabi Niya, <FR>"Naisulat, 'Di lamang sa pamamagitan ng pagkain<RF> o "tinapay"<Rf> mabubuhay ang tao, kundi sa pamamagitan ng bawat salitang lumalabas mula sa bibig ng Diyos.'"<Fr>
Nang sandaling iyon ay dinala Siya ng diyablo papunta sa banal na lungsod, at pinatayo Siya sa ibabaw ng pinakamataas na bahagi ng templo.
At sabi nito sa Kanya, "Kung Ikaw nga ang Anak ng Diyos, ihulog mo ang Iyong sarili pababa, dahil naisulat na uutusan Niya ang mga anghel Niya patungkol sa Iyo, at kakargahin Ka sa kanilang mga kamay, kundi ay baka matisod ang paa Mo sa bato."
Sinabi sa kanya ni Jesus, <FR>"Sa kabilang banda, naisulat din, 'Huwag mong susubukin ang Panginoon mong Diyos.'"<Fr>
Dinala Siyang muli ng diyablo papunta naman sa sobrang taas na bundok, at pinakita sa Kanya lahat ng mga kaharian sa daigdig, pati na ang kaningningan nila,
sabay sabi sa Kanya, "Lahat ng mga ito'y ibibigay ko sa Iyo kung magpatirapa ka para sambahin ako."
Kaya't sinabi sa kanya ni Jesus, <FR>"Lumayas ka, Satanas! Dahil naisulat, Sasambahin mo ang Panginoon mong Diyos, at Siya lamang ang paglilingkuran mo.'"<Fr>
<TS>Simula ng Ministeryo ni Jesus<Ts>Kaya't iniwan Siya ng diyablo at biglang may dumating na mga anghel at pinaglingkuran Siya.
Pero nang marinig ni Jesus na si Juan ay nadakip, umalis Siya papunta ng Galilea.
At pag-alis sa Nazaret, nagpunta Siya at tumira sa Capernaum na malapit sa dagat, sa lugar na nasasakupan ng Zabulon at Neftalim,
para matupad ang sinabi sa pamamagitan ng propeta Isaias na sinasabing,
"Lupain ng Zabulon at lupain ng Neftalim, daanan sa dagat sa kabilang ibayo ng Jordan, distrito ng mga dayuhang bansa.
Ang bayan na nakaupo sa gitna ng kadiliman ay nakakita ng matinding liwanag at sa kanilang mga nakaupo sa lupain at anino ng kamatayan lumitaw ang liwanag."
Mula noon, nagsimulang magproklama si Jesus at magsabi, <FR>"Magbalik-loob na kayo, dahil lumapit na ang Kaharian ng Kalangitan!"<Fr>
<TS>Kumalat ang Masayang Balita sa Marami<Ts>At habang naglalakad si Jesus sa tabi ng dagat ng Galilea, nakita Niya ang dalawang magkapatid na lalake, si Simon na tinatawag na Pedro, at ang kapatid nitong si Andres. Naghahagis sila ng lambat sa gitna ng dagat dahil sila ay mga mangingisda.
At sinabi Niya sa kanila, <FR>"Halikayo't sumunod sa Akin, at gagawin Ko kayong mangingisda ng mga tao."<Fr>
At agad-agad, nang iwan ang mga lambat, sila'y sumunod sa Kanya.
At paglayo mula roon, nakita Niya ang dalawa pang magkapatid na lalake, si Tyago na anak ni Zebedeo at si Juan na kapatid nito na nasa loob ng bangka kasama ang tatay nilang si Zebedeo. At tinawag Niya ang mga ito habang nag-aayos ng kanilang mga lambat.
Kaya't agad nilang iniwanan ang bangka pati ang ama nila, at sumunod sa Kanya.
At nililibot ni Jesus ang buong Galilea, nagtuturo sa loob ng mga simbahan nila, at nagpoproklama ng masayang balita ng Kaharian, tsaka nagpapagaling ng bawat sakit at bawat kapansanan sa katawan sa kalagitnaan ng mga tao.
At umabot ang kasikatan Niya sa kabuuan ng Sirya. Kaya't dinala nila sa Kanya ang lahat ng may malubhang kalagayan dala ng iba't ibang karamdaman, at inaalipin ng labis na pangingirot, ga'non din ang mga sinasaniban ng demonyo, pati rin ang mga nababaliw at mga paralitiko, at sila'y pinagaling Niya.
At nagsunuran sa Kanya ang sangkatutak na taong mula sa Galilea at Sampung-bayan, ga'non din sa Jerusalem, pati na sa Judea at sa kabilang ibayo ng Jordan.
<TS>Ang Mapapalad<Ts>Pero nang makita Niya ang mga tao, nagpunta Siya sa gitna ng bundok. At pagkaupo Niya, lumapit sa Kanya ang mga alagad Niya.
At pagbuka ng bibig Niya, tinuruan Niya sila. Sabi Niya,
<FR>"Mapapalad ang mga dukha sa espiritu dahil ang Kaharian ng Kalangitan ay pag-aari nila.<Fr>
<FR>Mapapalad ang mga nag-iiyakan, dahil palalakasin ang loob nila.<Fr>
<FR>Mapapalad ang mga maaamo, dahil mamanahin nila ang daigdig.<Fr>
<FR>Mapapalad ang mga nagugutom at nauuhaw sa katuwiran, dahil bubusugin sila.<Fr>
<FR>Mapapalad ang mga mahabagin: dahil sila'y kahahabagan.<Fr>
<FR>Mapapalad ang malilinis ang puso: dahil makikita nila ang Diyos.<Fr>
<FR>Mapapalad ang mga pasimuno ng kapayapaan dahil tatawagin silang mga anak ng Diyos.<Fr>
<FR>Mapapalad ang mga inusig alang-alang sa katuwiran: dahil ang Kaharian ng Kalangitan ay sa kanila.<Fr>
<FR>Kayo ay mapapalad kapag pinagalitan at inusig kayo, sabay sasabihin lahat ng masasamang bagay laban sa inyo na hindi naman totoo, alang-alang sa Akin.<Fr>
<FR>Maging masaya kayo at labis na magdiwang dahil malaki ang gantimpala niyo sa loob ng kalangitan, dahil sa ganitong paraan rin nila inusig ang mga propeta na nauna sa inyo.<Fr><CM>
<TS>Ang Asin at Liwanag ng Daigdig<Ts><FR>Ang asin ng sangkalupaan ay kayo. Pero kung tumabang na ang asin, sa anong bagay mapapaalat ito? Dahil kung wala na itong tapang, di ba dapat na itong itapon sa labas at apak-apakan ng mga tao?<Fr>
<FR>Ang liwanag ng daigdig ay kayo. Hindi magagawang magtago ng isang lungsod na matatagpuan sa ibabaw ng bundok.<Fr>
<FR>Hindi rin naman nagsisindi ng lampara pagtapos ay inilalagay ito sa ilalim ng timba, kundi ay sa ibabaw ng ilawan. Kaya't iniilawan nito ang lahat ng nasa loob ng bahay.<Fr>
<TS>Dumating si Jesus para Tupdin ang Batas ng Diyos<Ts><FR>Kaya naman, pagliwanagin niyo ang ilaw niyo sa harapan ng mga tao, para makita nila ang kagandahan ng inyong ginagawa at luwalhatiin ang Ama niyo na nasa kalangitan.<Fr><CM>
<FR>Huwag n'yong isipin na dumating Ako para buwagin ang Batas<RF>ni Moises<Rf> o ang mga Propeta. Hindi Ako dumating para bumuwag kundi para magpatupad.<Fr>
<FR>Dahil sinasabi Ko sa inyo ang totoo, hanggang sa lumipas na ang langit at ang lupa, hinding-hindi mawawalan ng saysay ang isang titik o katiting na guhit man mula sa Batas<RF>o Biblia<Rf> hanggang sa maisakatuparan ang lahat.<Fr>
<FR>Kaya't kung sinumang lalabag sa isa sa mga pinakamaliliit sa mga Kautusang ito, at ituro niya ang ganito sa mga tao, siya ay tatawaging 'pinakamababa' sa loob ng Kaharian ng Kalangitan. Pero sinumang magsagawa at magturo nito; siya ay tatawaging 'dakila' sa loob ng Kaharian ng Kalangitan.<Fr>
<FR>Dahil sinasabi Ko sa inyo na kung hindi niyo labis-labis na mahihigitan ang katuwiran ng mga dalubhasa sa Biblia at ng mga Pariseo, hinding-hindi kayo makakapasok sa loob ng Kaharian ng Kalangitan.<Fr><CM>
<TS>Makipagkasundo sa Kaaway<Ts><FR>Narinig niyo na sinabi nila noong unang panahon, 'Huwag kang papatay ng tao, pero ang sinumang pumatay ng tao ay mananagot sa hukuman.<Fr>
<FR>Pero sinasabi Ko sa inyo na lahat ng nagagalit sa kapatid niya nang walang kadahi-dahilan ay masasailalim sa paglilitis; at sinumang magsabi sa kapatid niya, 'Sira ulo!' ay mananagot sa korte; at sinumang magsabing 'Tanga<RF>o Bobo<Rf>!' ay manganganib na mapunta sa lugar ng apoy<Fr>
<FR>Kaya't kung magdadala ka ng handog mo sa ibabaw ng altar at doo'y naalala mo na ang kapatid mo ay may bagay na laban sa iyo,<Fr>
<FR>Iwanan mo roon ang handog mo sa harap ng altar sabay alis. Makipagkasundo ka muna sa kapatid mo, at pagkatapos ay pumunta ka na para magdala ng handog mo.<Fr>
<FR>Makipagkasundo ka sa kaaway mo kaagad, hangga't nasa daan ka pang kasama niya, kundi ay baka dalhin ka ng kaaway mo sa hukom, at ang hukom ay dalhin ka sa pulis, pagkatapos ay ipatapon ka sa loob ng bilangguan.<Fr>
<TS>Mga Mata – Sanhi ng Kasalanan<Ts><FR>Sinasabi Ko sa inyo ang totoo, hinding-hindi ka makakalabas mula roon hanggang sa mabayaran mo ang kahuli-hulihang sentimo.<Fr><CM>
<FR>Narinig niyo na sinabi nila noong unang panahon, 'Huwag kang makikiapid.'<Fr>
<FR>Pero sinasabi Ko sa inyo na bawat isang tumitingin sa isang babae para pagnasahan ito ay nakiapid na rito sa kaibuturan ng puso niya.<Fr>
<FR>Pero kung ang kanan mong mata ay nagiging dahilan para madapa ka, dukutin mo ito at itapon palayo sa iyo. Dahil mas mabuti pa sa iyo na mawala ang isang parte ng katawan mo at hindi ang buong katawan mo ang ihagis sa gitna ng impiyerno.<Fr>
<FR>At kung ang kanan mong kamay ay nagiging dahilan para madapa ka, putulin mo ito at itapon palayo sa iyo. Dahil mas mabuti pa sa iyo na mawala ang isang parte ng katawan mo, at hindi ang buong katawan mo ang ihagis sa gitna ng impiyerno.<Fr>
<TS>Huwag Hiwalayan ang Asawa<Ts><FR>May nagsabi rin na ang sinumang hiwalayan ang asawa niyang babae ay dapat bigyan siya ng kasulatan ng diborsyo.<Fr>
<FR>Pero sinasabi Ko sa inyo na sinumang hiwalayan ang asawa niyang babae maliban sa kaso ng kasalanang sexual ay nagtutulak ditong makiapid; at nakikiapid ang sinumang pakasalan ang hiniwalayang babae.<Fr><CM>
<TS>Maging Totoo Sa Iyong mga Salita<Ts><FR>Muli pa, narinig niyo na sinabi nila noong unang panahon, 'Huwag kang magsisinungaling sa iyong panunumpa, kundi ay tutuparin mo ang ipinangako mo sa Panginoon.'<Fr>
<FR>Pero sinasabi Ko sa inyo, huwag na kayong manunumpa: ni sa langit, dahil iyon ay trono ng Diyos;<Fr>
<FR>o sa lupa, dahil apakan ito ng mga paa Niya; maski pa sa Jerusalem, dahil ito ay lungsod ng dakilang Hari.<Fr>
<FR>At huwag mong itataya ang ulo mo kapag nangako ka, dahil hindi mo naman kayang gawing puti o itim isa mang buhok.<Fr>
<FR>Pero ang salita niyo ay maging 'Oo' kung oo, 'Hindi' kung hindi. At ang lalabis sa mga ito ay galing na sa masama.<Fr><CM>
<TS>Pagtrato sa mga Kaaway<Ts><FR>Narinig niyo na sinabi, 'Mata para sa mata, at ngipin para sa ngipin.'<Fr>
<FR>Pero sinasabi Ko sa inyo, huwag n'yong labanan ang masama, kundi sinumang sasapak sa iyo sa kanang pisngi mo, ibaling mo rin sa kanya ang kabila.<Fr>
<FR>At sa may gustong magdemanda sa iyo at umagaw ng damit mo, ipaagaw mo na rin sa kanya ang balabal.<Fr>
<FR>At sinumang magpipilit sayong lumakad ng isang milya, samahan mo na rin siya hanggang sa ikalawa.<Fr>
<FR>Magbigay ka sa humihingi sa iyo at huwag mong talikuran ang gustong manghiram sa 'yo.<Fr>
<FR>Narinig niyo na sinabi, 'Mahalin mo ang kapwa mo at kamuhian ang kaaway mo.'<Fr>
<FR>Pero sinasabi Ko sa inyo, mahalin niyo ang kaaway niyo, magsalita kayo ng maganda sa mga nagsasalita ng masama sa inyo, gawan niyo ng maganda ang mga galit sa inyo, at manalangin kayo para sa mga nang-aabuso sa inyo pati na ang mga umuusig sa inyo,<Fr>
<FR>Nang sa gayon, ay maging mga anak kayo ng Ama n'yong nasa kalangitan, dahil pinasisikat Niya sa mga masasama at sa mga mabubuti ang araw Niya, at nagpapadala Siya ng ulan sa mga matutuwid at sa mga makasalanan.<Fr>
<FR>Dahil kung mahal niyo ang mga nagmamahal sa inyo, anong gantimpala ang mayroon kayo? Hindi ba ganyan din ang ginagawa ng mga kolektor ng buwis?<Fr>
<FR>At kung ang mga kapatid niyo lang ang binabati niyo, anung kakaibang ginagawa niyo? Di ba't ganito rin ang ginagawa ng mga kolektor ng buwis?<Fr>
<FR>Kaya't magiging mga sakdal kayo kung paanong ang Ama niyo na nasa kalangitan ay sakdal.<Fr>
<TS>Paano Tumulong sa Kapwa<Ts><FR>Makinig kayo, ang mga pagtulong niyo sa kapwa ay huwag n'yong gagawin sa harap ng mga tao para mapansin nila. Pero kung hindi ay wala kayong gantimpala mula sa Ama niyo na nasa kalangitan.<Fr>
<FR>Kaya't pagka gumawa ka ng kabutihan sa kapwa, huwag mo nang patunugin ang trumpeta sa unahan mo gaya ng mga ginagawa ng mga ipokrito sa loob ng mga simbahan at sa gitna ng mga kalsada upang umani ng mga papuri mula sa mga tao. Sinasabi Ko sa inyo ang totoo, nasa kanila na ang gantimpala nila.<Fr>
<FR>Pero ikaw na gumagawa ng kabutihan sa kapwa, huwag mo nang ipaalam sa kaliwang kamay mo ang ginagawa ng kanang kamay mo,<Fr>
<FR>para ang iyong pagtulong sa kapwa ay maging lihim: at ang Ama mo na nakakakita sa alinmang nakatago ay Siyang magbibigay ng nararapat sa iyo na kitang-kita ng lahat.<Fr><CM>
<TS>Tamang Paraan ng Pananalangin<Ts><FR>At pag manalangin ka, huwag kang gagaya sa mga ipokrito dahil gustong-gusto nilang tumayo para magdasal sa loob ng mga simbahan at sa mga kanto ng mga kalsada para magpakitang-gilas sa mga tao. Sinasabi Ko sa inyo ang totoo na nasa kanila na ang gantimpala nila.<Fr>
<FR>Pero ikaw, kapag ika'y mananalangin, pumasok ka sa loob ng kuwarto mo at pagka sarado mo ng pintuan ay manalangin ka sa Ama mo na nasa tagong lugar. At ang Ama mo na nakakakita sa alinmang nakatago ay ibibigay ang nararapat sa iyo na kitang-kita ng lahat.<Fr><CM>
<FR>At pag mananalangin kayo, huwag kayong paulit-ulit magsalita gaya ng mga pagano: dahil akala nila ay pakikinggan sila sa dami ng sinasabi nila.<Fr>
<FR>Kaya't huwag kayong maging katulad nila, dahil alam ng Ama niyo ang inyong mga pangangailangan bago niyo pa hilingin sa Kanya.<Fr>
<FR>Kaya't ganito kayo manalangin: 'Aming Ama na nasa kalangitan, pakabanalin nawa ang pangalan Niyo.<Fr>
<FR>Dumating nawa ang Kaharian Niyo. Mangyari nawa ang kagustuhan Niyo, kung paano sa langit, ga'non din po sa buong daigdig.<Fr>
<FR>Ibigay Niyo po sa amin, ngayong araw, ang pagkaing kinakailangan namin.<Fr>
<FR>At patawarin Niyo po kami sa mga pagkukulang namin, kung paano rin kami nagpapatawad sa mga may kakulangan sa amin.<Fr>
<FR>At huwag Niyo po kaming dalhin sa gitna ng pagsubok, kundi iligtas Niyo kami mula sa masama. Dahil po ang Kaharian, at ang kapangyarihan, at ang kaluwalhatian ay sa Inyo magpasa walang hanggan. Amen.<Fr>
<FR>Dahil kung patatawarin niyo ang mga tao sa mga atraso nila, patatawarin din kayo ng Ama niyo sa langit.<Fr>
<FR>Pero kung di niyo patatawarin ang mga tao sa mga atraso nila, hindi rin palalampasin ng Ama niyo ang mga atraso niyo.<Fr><CM>
<TS>Paraan ng Pag-aayuno<Ts><FR>At pagka nag-aayuno kayo, huwag kayong tutulad sa mga ipokrito na mukhang malungkot, dahil pinapapangit nila ang mga mukha nila para ipakita sa mga taong nag-aayuno sila. Sinasabi Ko sa inyo ang totoo na nasa kanila na ang gantimpala nila.<Fr>
<FR>Pero ikaw, habang nag-aayuno, langisan mo ang ulunan mo at hilamusan mo ang mukha mo,<Fr>
<FR>nang hindi magmukha sa mga taong nag-aayuno ka, maliban sa Ama mo na di nakikita<RF>Gr. "nakatago"<Rf>. At ang Ama mo na nakakakita sa nakatago ay ibibigay sa iyo kung ano'ng nararapat na kitang-kita ng lahat.<Fr>
<TS>Mag-ipon ng Kayamanan sa Langit<Ts><FR>Huwag kayong mag-imbak ng mga kayamanan sa ibabaw ng lupa para sa inyong mga sarili, kung saan naninira ang tanga at kalawang, at kung saan ang mga magnanakaw ay nakakapasok at nakakapagnakaw.<Fr>
<FR>Pero mag-imbak kayo ng mga kayamanan sa langit para sa inyong mga sarili, kung saan ang tanga o kalawang ay di naninira, at kung saan ang mga magnanakaw ay di nakakapasok o nakakapagnakaw man.<Fr>
<FR>Dahil kung nasaan man ang kayamanan niyo, doon din mapupunta ang puso nyo.<Fr><CM>
<FR>Ang nagpapaliwanag sa katawan ay ang mata. Kaya't kung ang mata mo ay maayos, ang buong katawan mo ay magliliwanag.<Fr>
<FR>Pero kung ang mata mo ay masama, ang buong katawan mo ay mababalot sa dilim. Kaya't kung ang liwanag na nasa iyo ay kadiliman pala, napakatindi ng dilim na iyan!<Fr>
<FR>Walang kayang manilbihan sa dalawang panginoon. Dahil isa lang sa dalawang ito ang mangyayari: kakamuhian niya ang isa at ang kabila naman ay mamahalin niya; o magiging matapat siya sa isa at pawawalang halaga ang kabila. Hindi niyo kakayaning maglingkod sa Diyos at sa pera.<Fr>
<TS>Huwag Mabalisa<Ts><FR>Dahil dito sinasabi Ko sa inyo, huwag ninyong alalahanin ang ikabubuhay niyo, kung ano'ng kakainin niyo at kung ano'ng iinumin niyo; ni para sa katawan niyo, kung ano'ng isusuot niyo. Hindi ba't ang paghinga ay higit na mahalaga kaysa sa pagkain at ang katawan kaysa sa damit?<Fr>
<FR>Tignan niyo ang mga ibon sa himpapawid dahil hindi sila naghahasik ni umaani, ni nag-iipon sa loob ng mga kamalig, pero pinapakain sila ng Ama niyo sa langit. Hindi ba't mas importante kayo kumpara sa kanila?<Fr>
<FR>Sino rin sa inyo na sa pagiging balisa ay kayang magdagdag sa tangkad niya ng isang siko?<Fr>
<FR>At bakit kayo nag-aalala tungkol sa pananamit? Pag-aralan niyo kung paano lumalago ang mga lirio sa parang. Hindi sila napapagod ni humahabi man,<Fr>
<FR>Pero sinasabi Ko sa inyo na kahit si Solomon ay hindi nakapagdamit kagaya ng isa sa mga ito, sa kabila ng lahat ng kaningningan niya.<Fr>
<FR>Pero kung ganoon na lang damitan ng Diyos ang damo sa kalupaan na sa araw na ito at sa kinabukasan ay hinahagis sa pugon, hindi ba't mas lalo na kayo? Maliliit ang pananalig!<Fr>
<FR>Kaya't huwag kayong mag-alala sa pagsasabing, "Ano'ng kakainin namin?" o, "Ano'ng iinumin namin?" o, "Ano'ng isusuot namin?"<Fr>
<FR>(Dahil ang mga pagano ay hinahabol ang lahat ng mga ito.) Dahil alam ng Ama niyo sa langit na kailangan niyo ang lahat ng ito.<Fr>
<FR>Pero hanapin niyo muna ang Kaharian ng Diyos at ang katuwiran Niya, at ang lahat ng mga ito ay idaragdag Niya sa Inyo.<Fr>
<FR>Kaya't huwag kayong mag-alala para sa kinabukasan, dahil ang bukas ay mag-aalala para sa sarili nito. Sapat na para sa isang araw ang problema nito.<Fr>
<TS>Huwag Manghusga<Ts><FR>Huwag kayong manghusga para di kayo husgahan.<Fr>
<FR>Dahil sa hatol na pinanghahatol niyo kayo ay hahatulan, at sa sukatang ipinangsusukat niyo kayo ay susukatan din.<Fr>
<FR>Kaya bakit mo tinitignan ang ipa na nasa mata ng kapatid mo, pero hindi mo napapansin ang kahoy na nasa mata mo.<Fr>
<FR>O paano mo sasabihin sa kapatid mo, 'Hayaan mong alisin ko ang ipa mula sa mata mo,' at tignan mo, iyong kahoy ay nasa mata mo pa?<Fr>
<FR>Ipokrito, alisin mo muna ang kahoy mula sa mata mo at nang sa gayon ay malinaw kang makakakita para makuha ang ipa mula sa mata ng kapatid mo!<Fr>
<FR>Huwag ninyong ibigay ang banal sa mga aso, ni ihagis ang mga perlas niyo sa harapan ng mga baboy, kundi ay baka apak-apakan lang nila ang mga ito ng mga paa nila, at paglingon ay wasakin nila kayo.<Fr><CM>
<TS>Humingi, Maghanap at Kumatok<Ts><FR>Humingi kayo at ito'y ibibigay sa inyo. Hanapin niyo at matatagpuan niyo. Kumatok kayo at bubuksan ito para sa inyo.<Fr>
<FR>Dahil ang bawat humihingi ay tumatanggap at ang naghahanap ay nakakatagpo at ang kumakatok ay pagbubuksan.<Fr>
<FR>O sino'ng tao na taga sa inyo na pag ang anak niyang lalake ay hiningan siya ng tinapay ay, baliktad, bato ang ibibigay niya?<Fr>
<FR>At kung isda naman ang hingin sa kanya ay, baliktad, ahas ang ibibigay niya?<Fr>
<FR>Kaya't kung kayong masasama ay marunong magbigay ng mga mabubuting regalo sa mga anak niyo, gaano pa kayang higit rito ang Ama niyo na nasa kalangitan na Siyang magbibigay ng mabubuting bagay sa mga humihingi sa Kanya?<Fr>
<FR>Kaya't sa lahat ng bagay, kung ano'ng gusto n'yong pagtrato sa inyo ng mga tao, ganitong paraan niyo rin sila tratuhin, dahil ito ang Batas<RF>ni Moises<Rf> at ang mga Propeta.<Fr><CM>
<TS>Daan Tungo sa Buhay<Ts><FR>Pasukin niyo ang makitid na pintuan dahil maluwang ang pinto at malapad ang daan na papunta tungo sa kapahamakan, at marami silang pumapasok dito.<Fr>
<FR>Dahil makitid ang pinto at makipot ang daan na hahantong tungo sa Buhay at kaunti lang ang nakakatuklas nito.<Fr>
<FR>Mag-ingat rin kayo mula sa mga pekeng propeta na dumarating sa inyo sa panlabas na anyo ng isang tupa, pero sa panloob ay mga mababangis na lobo.<Fr>
<TS>Sa Bunga Mo Sila Makikilala<Ts><FR>Sa pamamagitan ng mga bunga nila ay makikilala niyo sila. Kumukuha ba sila ng mga ubas mula sa mga matitinik na halaman, o di kaya ng igos mula sa mga dawagan?<Fr>
<FR>Ga'non din naman, lahat ng malulusog na puno ay naglalabas ng magagandang bunga, pero ang punong masama na ang kalagayan ay naglalabas ng masasamang bunga.<Fr>
<FR>Hindi kaya ng isang malusog na puno na maglabas ng masasamang bunga ni ang punong masama na ang kalagayan na maglabas ng magagandang bunga.<Fr>
<FR>Bawat punong hindi naglalabas ng magandang bunga ay pinuputol at hinahagis sa gitna ng apoy.<Fr>
<FR>Kaya naman, sa pamamagitan ng mga bunga nila ay makikilala niyo sila.<Fr>
<FR>Hindi kada isang nagsasabi sa Akin, 'Panginoon, Panginoon,' ay makakapasok sa loob ng Kaharian ng Kalangitan, kundi sa gumagawa lamang ng kagustuhan ng Ama Kong nasa kalangitan.<Fr>
<FR>Maraming magsasabi sa Akin sa araw na iyon, 'Panginoon, Panginoon, hindi ba't sa Inyong pangalan ay inihayag namin ang mga bagay na darating at sa Inyong pangalan ay nagpalayas kami ng mga demonyo, at sa Inyong pangalan ay gumawa kami ng maraming himala?'<Fr>
<FR>Pero sa pagkakataong iyon ay ipapahayag Ko sa kanila na, 'Di Ko kayo kailanman kilala, lumayo kayo sa Akin, kayong namumuhay na walang kinikilalang batas!'<Fr><CM>
<TS>Ang Pundasyon ng Buhay<Ts><FR>Kaya't bawat isang nakikinig sa mga salita Kong ito at ginagawa ang mga ito, ihahalintulad Ko siya sa isang matalinong tao na nagtayo ng bahay niya sa ibabaw ng bato.<Fr>
<FR>At nang umulan at bumaha, na may kasamang pag-ihip ng malalakas na hangin, at binayo ang bahay na iyon, hindi ito bumigay dahil itinayo iyon sa ibabaw ng bato.<Fr>
<FR>At ang bawat isang nakikinig sa Aking mga salitang ito at hindi tumutupad dito ay maitutulad sa isang taong mangmang na nagtayo ng bahay niya sa ibabaw ng buhangin.<Fr>
<FR>At nang umulan at bumaha, na may kasamang pag-ihip ng malalakas na hangin, at binayo ang bahay na iyon, ito'y nawasak at grabe ang pagkasira nito."<Fr>
At nangyari, nang matapos ni Jesus ang mga salitang ito, na namangha ang taumbayan sa ganitong doktrina Niya.
Dahil nagturo Siya sa kanila na tulad sa isang may awtoridad, at di gaya ng mga kilalang tagapagturo ng Biblia.
<TS>Pinagaling ni Jesus ang Ketongin at ang Katulong ng Kapitan<Ts>At pagbaba Niya mula sa bundok ay sinundan Siya ng sangkatutak na tao.
At biglang may lumapit na isang ketongin na pagsamba sa Kanya ay sinabi, "Panginoon, kung gusto Niyo po, magagawa Niyo po akong linisin."
At si Jesus, pagka-unat ng kamay, ay hinipo siya sabay sabi, <FR>"Nais Ko. Maging malinis ka!" Kaya't biglang nalinis ang ketong niya.<Fr>
At sinabi sa kaniya ni Jesus, <FR>"Siguraduhin mong wala kang pagsasabihan, maliban sa pumunta ka't magpakita sa pari at magdala ka ng handog na inutos ni Moises bilang patotoo sa kanila."<Fr><CM>
At pagkapasok ni Jesus sa loob ng Capernaum, lumapit sa Kanya ang isang kapitan na nagsusumamo sa Kanya
at nagsasabi, "Panginoon, ang lalaking katulong ko po ay nakaratay sa loob ng bahay, di makabangon, at lubhang nahihirapan.
Kaya't sinabi sa kanya ni Jesus, <FR>"Pupunta Ko't pagagalingin siya."<Fr>
At pagsagot ng kapitan ay sinabi niya, "Panginoon, hindi po ako karapat-dapat na papuntahin Kayo sa ilalim ng bubungan ko, pero bigkasin Niyo lang ang salita, at gagaling na ang katulong ko!
Dahil ako rin po ay isang taong nasa ilalim ng awtoridad kung saan ay mayroong nakapailalim sa aking mga sundalo. At pag sinabi ko sa isa na 'to, 'Umalis ka,' umaalis nga ito, at sa isa naman, 'Lumapit ka,' at lumalapit naman ito, at sa alila ko, 'Gawin mo ito,' at ginagawa niya iyon."
Nang marinig ni Jesus, nagtaka Siya at sinabi sa mga sumusunod, <FR>"Sinasabi Ko sa inyo ang totoo, na kahit sa loob man ng Israel ay hindi Ako nakakita ng ganito kalaking pananalig!<Fr>
<FR>Pero sinasabi Ko sa inyo na maraming mula sa silangan at kanluran ang darating at makikisalo kasama ni Abraham, at ni Isaac, at ni Jakob sa loob ng Kaharian ng Kalangitan,<Fr>
<FR>Pero ang mga anak ng Kaharian ay palalayasin papunta sa kadiliman sa labas. Magkakaroon doon ng malakas na iyakan at ng pagngangalit ng mga ngipin.<Fr>
At sinabi ni Jesus sa kapitan, <FR>"Umalis ka na, at nangyari na para sa iyo kung paano mo pinaniwalaan."<Fr> Kaya't gumaling ang katulong niya sa loob ng oras ding iyon.<CM>
<TS>Nagpagaling si Jesus ng Iba’t Ibang Karamdaman at Nagpalayas ng mga Demonyo<Ts>At pagdating ni Jesus sa loob ng bahay ni Pedro, nakita Niya ang biyenan nitong nakahiga at nilalagnat.
At hinawakan Niya ang kamay nito at nawala ang kanyang lagnat. Kaya't bumgangon siya at nagsilbi sa kanila.
At pagsapit ng gabi ay dinala nila sa Kanya ang maraming sinasapian ng demonyo, at pinalayas Niya ang mga espiritu sa isang salita, at lahat ng may sakit ay pinagaling Niya
para matupad Niya ang sinabi sa pamamagitan ng propeta Isaias na nagsasabing, "Kinuha at binitbit Niya ang mga kahinaan, at ang mga karamdaman natin."
Pero nang makita ni Jesus ang napakaraming tao na nakapaligid sa Kanya, nag-utos Siya para umalis papunta sa kabilang ibayo.
<TS>Huwag Ipagpaliban ang Pagsunod sa Panginoon<Ts>At paglapit sa Kanya ng isang eksperto sa Biblia ay sinabi nito sa Kanya, "Guro, susunod po ako sa Inyo saan man Kayo magpunta."
Pero sinabi sa Kanya ni Jesus, <FR>"Ang mga sora ay may mga lungga at mayroong mga pugad ang mga ibon sa himpapawid, pero ang Anak ng Tao'y wala man lang lugar na mahigaan ang ulo Niya.<Fr>
Isa namang alagad Niya ang nagsabi sa Kanya, "Panginoon, hayaan Niyo po muna ring umalis ako para ilibing ang tatay ko.
Pero sinabi ni Jesus sa kanya, <FR>"Sumunod ka sa Akin, at hayaan mo ang mga patay na ilibing ang kanilang mga patay."<Fr><CM>
<TS>Pinatigil ni Jesus ang Unos sa Dagat<Ts>At pagsakay Niya sa loob ng malaking bangka sinundan Siya ng mga alagad Niya.
At bigla na lang may isang malakas na unos na dumating sa gitna ng dagat, na halos  ang bangka ay lumubog na sa lakas ng mga alon, pero Siya ay natutulog.
At paglapit ng mga alagad Niya, ginising Siya habang sinasabi, "Panginoon, iligtas Niyo po kami! Mamamatay na tayo!"
At sinabi Niya sa kanila, <FR>"Bakit kayo takot, kayong maliliit ang pananalig?"<Fr> Kaya't pagkabangon ay sinaway Niya ang mga hangin at ang dagat, at nagkaroon ng matinding katahimikan.
Pero ang mga tao'y nagulat habang sinasabi, "Ano'ng klaseng tao ito na kahit ang mga hangin at ang dagat ay sumusunod sa Kanya?"<CM>
<TS>Pinalaya ni Jesus ang Lalaki mula sa Sangkatutak na Demonyo<Ts>At pagdating Niya papasok ng kabilang ibayo, sa loob ng lupain ng mga Gergesenyo, sinalubong Siya ng dalawang inaalihan ng mga demonyo na palapit mula sa mga libingan. Sobrang babangis nila kaya't walang may lakas loob na dumaan sa gitna ng rutang iyon.
At bigla silang sumigaw na nagsabing, "Ano'ng kinalaman Mo sa amin, Jesus na Anak ng Diyos? Dumating Ka ba rito para pahirapan kami bago pa man dumating ang takdang panahon?"
At sa lugar na malayo sa kanila ay may isang kawan ng napakaraming baboy na kumakain.
At nakiusap sa Kanya ang mga demonyo na nagsabing, "Kung palalayasin Niyo po kami, payagan Niyo kaming pumunta sa loob ng mga kawan ng mga baboy."
At sinabi Niya sa kanila, <FR>"Sige, pumunta kayo."<Fr> Kaya't pagkalabas ay pumunta sila sa loob ng kawan ng mga baboy. At bigla na lang nagtakbuhan ang buong kawan ng mga baboy palusong sa bangin na papunta sa dagat at namatay sila sa ilalim ng tubig.
Pero nagtakbuhan ang mga tagapag-alaga at pagka-alis papunta ng lungsod ay kinuwento nila lahat ng iyon at ang patungkol sa inaalihan ng demonyo.
At biglang lumabas ang buong lungsod para salubungin si Jesus, at nang makita Siya'y nakiusap sila na umalis na lang Siya mula sa lugar nila.
<TS>Pinagaling ni Jesus ang Lumpo<Ts>At pagkasakay sa loob ng bangka ay tumawid Siya sa kabila at nakarating sa loob ng Kanyang sariling lungsod.
At biglang dinala nila sa Kanya ang isang paralitiko na nakahiga sa banig. At nang makita ni Jesus ang pananalig nila, sinabi Niya sa paralitiko, <FR>"Matuwa ka anak, napatawad na sa iyo ang mga kasalanan mo."<Fr>
At bigla na lang ilan sa mga kilalang tagapagturo ay nagsalita sa loob-loob nila, "Nilalapastangan Niya ang Diyos!"
Kaya't si Jesus, na alam ang mga iniisip nila, ay sinabi, <FR>"Bakit kayo nag-iisip ng masama sa kaibuturan ng mga puso niyo?<Fr>
<FR>Dahil ano ba ang mas madali, ang sabihin, 'Napatawad ka na sa mga kasalanan,' o ang sabihin, 'Bumangon ka at maglakad?'<Fr>
<FR>Pero para malaman Niyo na may kapangyarihan ang Anak ng Tao sa ibabaw ng lupa na magpatawad sa mga kasalanan." Sabay sinabi Niya sa paralitiko, "Pagkabangon ay bitbitin mo 'yang banig at umuwi ka na sa bahay mo."<Fr>
At pagtayo ay umalis siya pauwi sa bahay niya.
At ng masaksihan ng mga tao, humanga sila at nagpuri sa Diyos na nagbigay ng ganitong kapangyarihan sa mga tao.<CM>
<TS>Inabot ni Jesus si Mateo at Kanyang mga Kaibigan<Ts>At sa pag-alis ni Jesus mula sa lugar na iyon, nakita Niya ang taong binansagang Mateo na nakaupo sa harap ng bayaran ng buwis. Kaya't sinabi Niya rito, <FR>"Sumunod ka sa Akin."<Fr> At tumayo ito, sabay sunod sa Kanya.
At dumating ang pagkakataon na siya'y nakisalong kumain sa loob ng isang bahay, at kapansin-pansin na maraming kolektor ng buwis at mga makasalanan na pagdating ay nakisalo kay Jesus at sa mga alagad Niya.
At nang malaman ito ng mga Pariseo ay sinabi nila sa mga alagad Niya, "Ano'ng dahilan bakit kumakain ang Guro niyo kasama ng mga kolektor ng buwis at mga makasalanan?"
Pero nang madinig 'yon ni Jesus ay sinabi Niya sa kanila, <FR>"Hindi na kailangan ng manggagamot ang mga may malusog na pangangatawan, maliban sa mga may sakit.<Fr>
<FR>Pero pagkauwi niyo ay aralin niyo kung ano ito, 'Ang gusto Ko'y kahabagan at hindi sakripisyo.' Dahil hindi Ako dumating para tawagin ang mga matuwid kundi ang mga makasalanan tungo sa pagbabago."<Fr><CM>
<TS>Bago at Luma<Ts>Kaya naman sinabi ng mga alagad ni Juan paglapit sa Kanya, "Ano pong dahilan bakit kami at ang mga Pariseo ay madalas na mag-ayuno pero ang mga alagad Niyo po ay hindi nag-aayuno?"
At sinabi sa kanila ni Jesus, <FR>"Hindi maaari na ang mga kaibigan<RF>Gr. "mga anak ng lugar ng pagkakasalan"<Rf> ng ikakasal na lalake ay magdalamhati hangga't kasama pa nila ang lalaking ikakasal. Pero darating ang mga araw kung kailan kukunin mula sa kanila ang lalaking ikakasal, at sa panahong iyon ay mag-aayuno sila.<Fr>
<FR>At walang naglalagay ng tagpi ng bagong tela sa isang lumang damit, dahil babatakin nito ang pinagtagpian dito mula sa damit at magkakaroon ng mas malalang sira.<Fr>
<FR>Hindi rin sila naglalagay ng bagong katas ng ubas sa mga lumang lalagyang balat, pero kung hindi ay papuputukin nito ang mga lalagyang balat at ang katas ng ubas ay matatapon lang. Sisirain din nito ang mga lalagyang balat. Kung hindi ay nilalagay nila ang bagong katas ng ubas sa loob ng mga bagong lalagyang balat, at parehas silang naiingatan.<Fr><CM>
Habang sinasabi Niya ang mga ito sa kanila, bigla na lang may isang opisyal na paglapit ay pinagsasamba Siya habang sinasabing, "Ang dalagita ko po ay kamamatay lang ngayon, pero pumunta po Kayo't ilapat ang kamay Niyo sa kanya at siya'y mabubuhay!"
Kaya't pagtayo ni Jesus ay sumunod sa kanya, pati ang mga alagad Niya.
<TS>Gumaling ang Ginang Dahil sa Pananalig kay Jesus<Ts>At bigla na lang may isang ginang na dinurugo ng 12 taon na paglapit sa likuran ay hinipo ang laylayan ng damit Niya.
Dahil sa loob-loob niya ay sinabi niya, "Kung mahipo ko lang ang damit Niya, gagaling ako."
At nang lumingon si Jesus at nakita siya, sinabi Niya, <FR>"Huwag kang mahiya, anak; ang pananalig mo ang nagpagaling sa iyo."<Fr> Kaya't gumaling na ang ginang mula sa oras na 'yon.
<TS>Binuhay ni Jesus ang Dalagita<Ts>At pagdating ni Jesus sa loob ng bahay ng opisyal, at nakita ang mga manunugtog ng plauta, pati na ang maraming taong nag-iingay,
sinabi Niya sa kanila, <FR>"Magsibalik na kayo dahil hindi patay ang dalagita, kundi natutulog lang."<Fr> At pinagtawanan nila Siya.
At nang mapaalis na nila ang maraming tao, pagpasok sa loob ay hinawakan Niya ang kamay nito, at bumangon ang dalagita.
Kaya't kumalat ang balitang ito sa buong lupaing iyon.<CM>
<TS>Pinagaling ni Jesus ang Bulag<Ts>At pag-alis roon ni Jesus ay sinundan Siya ng dalawang bulag na sumisigaw at sinasabi, "Kahabagan Niyo po kami, Anak ni David!"
At pagdating sa loob ng bahay, pinuntahan Siya ng mga bulag at sinabi sa kanila ni Jesus, <FR>"Naniniwala ba kayo na kaya Ko 'tong gawin?"<Fr> Sinabi nila sa Kanya, "Opo, Panginoon."
Kaya't pagkahawak Niya sa mga mata nila ay sinabi, <FR>"Mangyari nga sa inyo ayon sa pananalig niyo."<Fr>
At ang mga mata nila ay nabuksan. Pero mahigpit silang pinagbilinan ni Jesus na nagsabing, <FR>"Siguraduhin n'yong walang makakaalam nito."<Fr>
Pero nang makaalis na ay pinagkalat nila ang tungkol sa Kanya sa buong lupaing iyon.<CM>
At nang sila'y papaalis na ay biglang dinala nila sa Kanya ang isang taong pipi't bingi na inaalihan ng demonyo.
At nang mapalabas ang demonyo, ay nagsalita ang pipi't bingi. Kaya't nagulat ang mga tao na nagsasabing, "Kailanma'y wala pang naipakitang ganitong klase sa loob ng Israel!"
Pero sinabi ng mga Pariseo, "Sa pamamagitan ng prinsipe ng mga demonyo Siya ay nagpapalayas ng mga demonyo."
At nag-iikot si Jesus sa lahat ng mga lungsod at mga barangay, nagtuturo sa loob ng mga simbahan nila, at nagpoproklama ng masayang balita ng Kaharian, sabay nagpapagaling ng bawat karamdaman at bawat sakit sa katawan sa gitna ng madla.
At nang pagmasdan Niya ang makapal na tao, naantig ang damdamin Niya para sa kanila, dahil sila'y pagod at nanlulupaypay, parang mga tupang walang tagapag-alaga.
Kaya't sinabi Niya sa mga alagad Niya, <FR>"Sa totoo lang, napakaraming aanihin, pero ang mga manggagawa ay kakaunti lamang.<Fr>
<FR>Kaya't hilingin niyo sa May-ari ng anihan na magpadala pa ng mga manggagawa sa loob ng anihan Niya."<Fr>
<TS>Binigyan ni Jesus ng Awtoridad ang mga Alagad <Ts>At nang palapitin ang 12 mga alagad Niya, binigyan Niya sila ng kapangyarihang pasunurin ang mga maruruming espiritu para palayasin sila at magpagaling ng bawat karamdaman at bawat panghihina ng katawan.
At ang mga pangalan ng 12 mga apostol ay ito: ang una ay si Simon na kung tawagin ay Pedro at Andres na kapatid niya; si Tyago na anak ni Zebedeo, at Juan na kapatid niya;
Si Felipe at Bartolome, Tomas at Mateo ang kolektor ng buwis, si Tyago ni Alfeo, at si Lebeo na ang apelyido ay Tadeo.
Simon na Kananeo, at Judas Iskariote na nagkanulo rin sa Kanya.<CM>
Ang 12 na ito ay pinadala ni Jesus matapos silang pagbilinan na nagsasabing, <FR>"Huwag kayong pumunta patungo sa daanan ng mga Hentil<RF>Hentil, ibig sabihi'y hindi mga Judio<Rf> at huwag kayong papasok sa loob ng lungsod ng mga Samaritano.<Fr>
<FR>Pero sa halip ay pumunta kayo doon sa mga tupang ligaw na kabilang sa tahanan ni Israel.<Fr>
<FR>At habang naglalakbay ay iproklama niyo at sabihing, 'Ang Kaharian ng Kalangitan ay lumapit na!'<Fr>
<FR>Pagalingin niyo ang may sakit, linisin niyo ang mga ketongin, buhayin<RF>Gr. "ibangon"<Rf> niyo ang mga patay, palayasin niyo ang mga demonyo: tinanggap niyo ng walang bayad, ibigay niyo ng walang bayad.<Fr>
<TS>Mga Tagubilin ni Jesus Tungkol sa Paghayo<Ts><FR>Huwag kayong magdala ng ginto, o pilak, ni pera sa loob ng mga sinturon niyo,<Fr>
<FR>maski na baunan para sa biyahe, ni dalawang damit o sandalyas, o isang tungkod: dahil ang manggagawa ay nararapat lang tumanggap ng makakain niya.<Fr><CM>
<FR>At saan mang lungsod kayo pumunta o barangay kayo pumasok, hanapin niyo kung sinung tao roon ang karapat-dapat, at doon kayo manatili hanggang sa pag-alis niyo.<Fr>
<FR>At pagkapasok niyo sa loob ng tahanan, magbigay galang kayo sa mga naroroon.<Fr>
<FR>At kung totoong ang tahanan ay karapat-dapat, igawad niyo rito ang magandang pakikipag-ugnayan niyo. Pero kung hindi ito karapat-dapat, bawiin niyo ang magandang pakikipag-ugnayan niyo.<Fr>
<FR>At kung sinumang hindi tatanggap sa inyo ni pakikinggan ang mga salita niyo, pag-alis niyo sa bahay o sa lungsod na iyon, ay ipagpag niyo ang alikabok sa mga talampakan niyo.<Fr>
<FR>Sinasabi Ko sa inyo ang totoo, magiging mas madali pang pagbigyan ang lupain ng Sodom at Gomora sa Araw ng Paghuhukom kaysa sa lungsod na iyon.<Fr>
<FR>Pansinin niyo, pinadadala Ko kayo na parang mga tupa sa gitna ng mga asong gubat: kaya't maging matalino kayo gaya ng mga ahas pero maamong gaya ng mga kalapati.<Fr><CM>
<TS>Mga Pag-uusig na Darating dahil sa Salita<Ts><FR>Pero mag-ingat kayo mula sa mga tao, dahil dadalhin nila kayo sa mga hukuman at parurusahan nila kayo sa loob ng mga simbahan nila.<Fr>
<FR>At ipadadala rin kayo sa harapan ng mga gobernador at ng mga hari dahil sa Akin, bilang patotoo sa kanila at sa mga bansa.<Fr>
<FR>Pero kapag dinala nila kayo, huwag kayong mag-alala kung paano o ano'ng dapat n'yong sabihin: dahil ibibigay sa inyo sa mismong oras na 'yon ang dapat n'yong sabihin,<Fr>
<FR>dahil hindi kayo ang magsasalita, kundi ang Espiritu ng Ama niyo na nagsasalita mula sa kaibuturan niyo.<Fr><CM>
<FR>At ipagkakanulo ng kapatid ang kapatid para mamatay, at ama ang anak: at magrerebelde ang mga anak laban sa mga magulang, at ipapapatay sila.<Fr>
<FR>At kamumuhian kayo ng lahat dahil sa pangalan Ko. Pero ang maging tapat hanggang sa wakas ay siyang maliligtas.<Fr>
<FR>Pero pagka inusig nila kayo sa loob ng lungsod na ito, lumikas kayo papunta sa kabila: dahil sinasabi Ko sa inyo ang totoo, hinding-hindi niyo matatapos libutin ang mga lungsod sa Israel hanggang sa dumating na ang Anak ng Tao.<Fr><CM>
<FR>Ang tagasunod ay hindi higit kaysa sa tagapagturo, ni ang alipin higit kaysa sa panginoon niya.<Fr>
<FR>Sapat na sa estudyante na maging tulad sa kanyang guro at ang alipin na matulad sa panginoon niya. Kung tinawag nilang Beelzebub ang pinuno ng tahanan, paano pa kaya ang mga kapamilya niya?<Fr>
<FR>Kaya't huwag kayong matakot sa kanila; dahil walang nakatago na di malalantad, at lihim na di mabubunyag.<Fr>
<FR>Ang sinasabi Ko sa inyo sa gitna ng dilim ay sabihin niyo sa gitna ng liwanag; at ang narinig niyo sa loob ng taynga ay iproklama niyo sa ibabaw ng mga bubungan.<Fr>
<TS>Huwag kayong Matakot<Ts><FR>At huwag kayong matakot sa mga taong pumapatay ng katawan pero hindi kayang pumatay ng kaluluwa. Pero sa halip, katakutan niyo ang may kakayahang wasakin ang kaluluwa pati na rin ang katawan sa gitna ng impiyerno.<Fr>
<FR>Hindi ba't nabibili ng bente sentimo ang dalawang pirasong maya? pero hindi babagsak sa ibabaw ng lupa ang isa sa kanila na walang pahintulot ang Ama niyo.<Fr>
<FR>Pero kayo, maski na mga buhok sa ulo ay bilang lahat.<Fr>
<FR>Kaya't huwag kayong matakot, mas mahalaga kayo kaysa sangkatutak na maya.<Fr>
<FR>Kaya't lahat nang magpapahayag ayon sa mga salita Ko sa harap ng mga tao ay siya Ko ring ipapahayag sa harap ng Ama Ko na nasa kalangitan.<Fr>
<FR>Pero ang sinumang magkaila sa Akin sa harap ng mga tao ay siya Ko ring ikakaila sa harap ng Ama Ko na nasa kalangitan.<Fr><CM>
<TS>Mga Pagsubok sa Pamilya dala ng Salita<Ts><FR>Huwag niyong akalain na dumating Ako para maghasik ng masayang pakikipag-ugnayan sa ibabaw ng daigdig. Hindi Ako dumating para maghasik ng masayang pakikipag-ugnayan kundi ng patalim.<Fr>
<FR>Dahil dumating Ako para magdulot ng hidwaan sa pagitan ng isang tao at ng ama niya, at sa pagitan ng babaing anak at ng inay niya, at sa pagitan ng babaing manugang at ng biyenang babae nito.<Fr>
<FR>At ang mga kalaban ng tao ay ang mga kapamilya niya.<Fr>
<FR>Ang nagmamahal sa ama o ina higit sa Akin ay hindi karapat-dapat sa Akin; at ang nagmamahal sa anak na lalake o babae higit sa Akin ay hindi karapat-dapat sa Akin.<Fr>
<FR>Kaya't ang hindi nagpapasan ng krus niya at sumusunod sa likuran Ko ay hindi karapat-dapat sa Akin.<Fr>
<FR>Ang nagkamit ng kanyang buhay ay mawawalan nito; pero ang siyang mawalan ng buhay alang-alang sa Akin ay magkakamit nito.<Fr><CM>
<FR>Ang tumatanggap sa inyo ay sa Akin tumatanggap; at ang tumatanggap sa Akin ay tumatanggap sa nagpadala sa Akin.<Fr>
<FR>Ang tumatanggap sa isang propeta sa ngalan ng isang propeta ay tatanggap ng gantipala ng isang propeta. At ang tumatanggap sa isang taong matuwid sa ngalan ng isang taong matuwid ay tatanggap tulad sa gantipala ng isang taong matuwid.<Fr>
<FR>At sinumang magbigay sa isa sa mga maliliit na ito ng isang baso ng malamig na inumin dahil lang sa pangalan ng isang alagad, sinasabi Ko sa inyo ang totoo, hinding-hindi niya mawawala ang gantimpala niya."<Fr>
<TS>Sinagot ni Jesus ang Katanungan ni Juan<Ts>At nangyari nang matapos si Jesus magbilin sa 12 mga alagad Niya na umalis Siya mula roon para magturo at magproklama sa loob ng mga lungsod nila.
At si Juan, nang marinig sa loob ng bilangguan ang mga ginagawa ni Kristo, ay nagpadala ng dalawa sa mga alagad niya.
Sinabi nito sa Kanya, "Ikaw na ba ang Siyang dapat na dumating o maghihintay pa kami ng iba?"
At pagsagot ni Jesus ay sinabi sa kanila, <FR>"Pag-alis niyo ay ibalita niyo kay Juan ang naririnig at nakikita niyo:<Fr>
<FR>mga bulag na nagbalik ang paningin at mga pilay na nakalakad; mga ketongin na nalinis, pati mga binging nakakarinig na, mga patay na binangon, at mga dukhang nakatanggap ng masayang balita.<Fr>
<FR>At mapalad ang siyang sinumang hindi mag-aalinlangan sa Akin.<Fr>
At nang paalis na ang mga ito, nagsimulang magsalita si Jesus sa mga tao tungkol kay Juan, <FR>"Ano talaga ang pinunta niyo at gustong makita sa gitna ng ilang? Tambong winawasiwas ng hangin?<Fr>
<TS>Nagpatotoo si Jesus tungkol kay Juan<Ts><FR>Pero ano ba talaga ang pinunta niyo para makita? Isang taong nakasuot ng kumportableng damit? Pansinin niyo, ang mga nakasuot lagi ng mga kumportableng damit ay nasa loob ng bahay ng mga hari.<Fr>
<FR>Pero ano ang pinunta niyo at gustong makita? Isang propeta? Sasabihin Ko sa inyo, tunay nga at higit pa sa isang propeta.<Fr>
<FR>Dahil ito ang naisulat patungkol sa kanya, 'Tignan mo, ipinapadala Ko ang mensahero Ko sa unahan Mo. Siya'ng maghahanda ng Iyong daraanan sa harapan Mo.'<Fr>
<FR>Sinasabi Ko sa inyo ang totoo, wala pang lumilitaw mula sa mga isinilang ng mga kababaihan na mas dakila kay Juan na Tagalublob: pero ang mas aba sa loob ng Kaharian ng Kalangitan ay mas dakila sa kanya.<Fr>
<FR>Pero mula sa panahon ni Juan na Tagalublob hanggang ngayon, ang Kaharian ng Kalangitan ay dinadaan na sa puwersahan at mga mapipilit silang sumusunggab nito.<Fr>
<FR>Dahil lahat ng mga Propeta at ang Batas<RF>ni Moises<Rf> hanggang kay Juan ay nagpahiwatig sa mga bagay na darating.<Fr>
<FR>Kaya't kung gugustuhin n'yong tanggapin, siya ay ang Elias na dapat dumating.<Fr><CM>
<FR>Ang may mga tayngang handang makinig, hayaan siyang makinig.<Fr>
<FR>Pero kanino Ko ihahalintulad ang henerasyong ito? Katulad nito ang mga maliliit na bata na nakaupo sa plasa, at tinatawag ang mga kasamahan nila,<Fr>
<FR>at sinasabing, 'Tinugtugan namin kayo ng plauta at hindi kayo sumayaw; nag-iyakan kami sa harap niyo at hindi man lang kayo nalungkot.'<Fr>
<FR>dahil nagpakita si Juan na di kumakain ni umiinom, kaya't sinasabi nila, 'May demonyo siya!'<Fr>
<FR>Dumating ang Anak ng Tao na kumakain at umiinom, pero sinasabi naman nila, 'Tignan mo, isang taong matakaw at palainom, kaibigan ng mga kolektor ng buwis at mga makasalanan. Kaya't ang karunungan ay naturingang tama sa pamamagitan ng mga anak niya.<Fr><CM>
<TS>Binatikos ni Jesus ang mga Bayang Di Nagsisisi<Ts>Kaya't sinimulan Niyang batikusin ang mga lungsod kung saan nangyari ang karamihan sa mga himala Niya, dahil hindi sila nagbago.
<FR>"Lagot ka Korazin! Lagot ka Betsaida! Dahil kung sa Tiro at Sidon nangyari ang mga himala na ginawa sa inyo, matagal na sana silang nagsisi na nakadamit pa ng sako at puno ng abo!<Fr>
<FR>Pero sinasabi Ko sa inyo na mas magiging madali pang pagbigyan ang Tiro at Sidon sa Araw ng Paghuhukom kaysa sa inyo.<Fr>
<FR>At ikaw Capernaum na itinaas hanggang sa langit ay ibabagsak sa impiyerno! Dahil kung sa Sodom nangyari ang mga himalang ginawa sa kalagitnaan mo, nanatili pa sana ito hanggang sa ngayon.<Fr>
<FR>Pero sinasabi Ko sa inyo na mas magiging madali pang pagbigyan ang lupain ng Sodom sa Araw ng Paghuhukom kaysa sa iyo.<Fr><CM>
<TS>Karunungan ng Diyos, Ipinahayag sa mga Bata at di sa mga Bihasa<Ts>Sa pagkakataon na iyon ay sumagot si Jesus at sinabi, <FR>"Pinupuri Ko po kayo Ama, Panginoon ng langit at ng lupa dahil itinago Niyo po ang mga bagay na ito mula sa mga eksperto at mga bihasa, at ipinakita Niyo po ang mga ito sa mga maliliit na bata.<Fr>
<FR>Tunay nga po Ama, dahil ganitong paraan ang naging kalugud-lugod sa Inyong harapan.<Fr>
<FR>Lahat ng bagay ay ipinaubaya na sa Akin sa ilalim ng Ama Ko, at walang nakakakilala sa Anak kundi ang Ama, at walang nakakakilala sa Ama kundi ang Anak at sinumang gustuhin ng Anak na ipakilala.<Fr><CM>
<FR>Lumapit kayo sa Akin, lahat ng napapagod at may bigat na dinadala, at pagpapahingahin Ko kayo.<Fr>
<FR>Dalhin niyo ang pamatok Ko at matuto kayo sa Akin, dahil maamo Ako at may mababang kalooban, at matutuklasan niyo ang kapahingahan sa mga kaluluwa niyo.<Fr>
<FR>Dahil ang pamatok Ko'y maginhawang gamitin at ang dalahin Ko ay magaan.<Fr>
<TS>Mga Aral Tungkol sa Araw ng Pamamahinga<Ts>Sa pagkakataong iyon sa araw ng Pamamahinga, dumaan si Jesus sa gitna ng taniman. Pero ang mga alagad Niya ay gutom na kaya't sinimulan nilang pitasin ang mga butil ng trigo at kumain.
Pero nang makita ito ng mga Pariseo ay sinabi sa Kanya, "Tignan Mo, ginagawa ng mga alagad Mo ang hindi dapat gawin sa araw ng Pamamahinga.
Pero ang sabi Niya sa kanila, <FR>"Hindi niyo ba nabasa ang ginawa ni David, nang siya mismo'y magutom at ang mga kasama niya?<Fr>
<FR>Kung paano siya pumasok sa loob ng Bahay ng Diyos at kumain ng mga panghandog na tinapay na hindi niya dapat kainin ni ang mga kasama niya, kundi para sa mga pari lang?<Fr>
<FR>O hindi niyo ba nabasa ang nakalagay sa Batas<RF>ni Moises<Rf> na sa mga araw ng Pamamahinga ang mga pari sa loob ng Templo ay binabaliwala ang Pamamahinga pero sila'y walang sala?<Fr>
<FR>Pero sinasabi Ko sa inyo na ang mas dakila sa Templo ay narito.<Fr>
<FR>Pero kung nauunawaan niyo lang kung ano ang, 'Kahabagan ang gusto Ko at hindi handog,' hindi niyo sana binigyang sala ang walang sala.<Fr>
<FR>Dahil ang Anak ng Tao ay Panginoon rin ng Pamamahinga.<Fr><CM>
At pagkatapos umalis doon, pumunta Siya sa loob ng simbahan nila.
At kapansin-pansin, may tao roon na may tuyot na kamay. Pero sa layuning maakusahan Siya, tinanong nila Siya at nagsabi kung tama bang magpagaling sa mga araw ng Pamamahinga.
Pero ang sabi Niya sa kanila, <FR>"Sino kayang tao sa inyo na pagka nagkaroon ng isang tupa at kung sakaling mahulog ito sa gitna ng bangin sa araw ng Pamamahinga ay hindi ito susunggaban at hahanguin?<Fr>
<FR>Gaano pang higit na mahalaga, kung gayon, ang isang tao kaysa sa isang tupa? Kaya naman, tama lang na gumawa ng mabuti sa mga araw ng Pamamahinga."<Fr>
<TS>Nagpagaling si Jesus sa Araw ng Pamamahinga<Ts>Kaya't sinabi Niya sa tao, <FR>"Iunat mo ang kamay mo."<Fr> Inunat nga niya at ito'y nagbalik sa dating kundisyon, kasing ayos ng kabila.<CM>
Pero pagkalabas ng mga Pariseo, sila'y nagdaos ng isang pagpupulong laban sa Kanya para pag-usapan kung paano Siya pababagsakin.
Pero nang malaman ni Jesus, umalis Siya mula sa lugar na iyon. Sinundan pa rin Siya ng sangkatutak na tao, at pinagaling Niya silang lahat.
At mahigpit Siyang nagbilin sa kanila na huwag nila Siyang ipakilala sa madla.
Para matupad ang binanggit sa pamamagitan ng propeta Isaias na nagsasabing,
"Tignan mo, ang lingkod Ko na Aking pinili, ang minamahal Ko kung saan nakatagpo ng tuwa ang kaluluwa Ko. Ilalagay Ko ang Espiritu Ko sa Kanya, at katarungan sa mga bansa'y ihahayag Niya.
Hindi Siya makikipag-away ni maghihinaing, o hahayaang madinig ninuman ang tinig Niya sa gitna ng mga lansangan.
Winasak na tambo'y hindi Niya babaliin, at umuusok na mitsa'y hindi Niya papatayin hanggang sa madala Niya sa tagumpay ang katarungan.
At ang mga bansa'y magitiwala sa pangalan Niya.<CM>
Sa pagkakataong iyon ay dinala sa Kanya ang isang inaalihan ng demonyo, na bulag at di makapagsalita. At pinagaling Niya ito kaya't ang bulag at pipi ay sabay na nakapagsalita at nakakita.
Kaya't namangha ang buong madla at sinabi nila, "Baka ito na ang Anak ni David?"
<TS>Pinanggagalingan ng Kapangyarihan ni Jesus<Ts>Pero nang marinig ng mga Pariseo ay sinabi nila, "Hindi Niya mapapalabas ang mga demonyo maliban sa tulong ni Beezebub na pinuno ng mga demonyo!"
Pero nang malaman ni Jesus ang mga iniisip nila, sinabi Niya sa kanila, <FR>"Bawat kahariang nahahati laban sa sarili nito ay maglalaho, at bawat lungsod o tahanan na nahahati laban sa sarili nito ay di magtatagal.<Fr>
<FR>At kung pinapalayas ni Satanas si Satanas, nahati na siya laban sa kanyang sarili. Paano ngayon magtatagal ang kaharian niya?<Fr>
<FR>At kung sa tulong ni Beelzebub ay nagpapalayas Ako ng mga demonyo, sa tulong nino nagpapalayas ang mga anak niyo? Dahil rito, sila ang magiging mga hurado niyo.<Fr>
<FR>Pero kung nagpapalayas Ako ng mga demonyo sa tulong ng Espiritu ng Diyos, totoo ngang dumating na sa inyo ang Kaharian ng Diyos.<Fr>
<FR>O sa anong paraan magagawa ninuman na pumasok sa loob ng bahay ng malakas at nakawin ang mga kagamitan nito malibang igapos niya muna iyong malakas? At sa puntong iyon pa lang niya mananakawan ang bahay nito.<Fr>
<FR>Ang hindi Ko kakampi ay kalaban Ko, at ang hindi nakikipagniig na kasama Ko ay magkakawatak-watak.<Fr>
<TS>Kasalanang Walang Kapatawaran<Ts><FR>Dahil dito ay sinasabi Ko sa inyo, bawat kasalanan at panlalapastangan sa Diyos ng mga tao ay patatawarin, pero walang patatawarin sa mga taong nilalapastangan ang Espirtu.<Fr>
Kaya't sinuman na magsalita ng isang bagay laban sa Anak ng Tao, siya'y mapapatawad pa; pero sinuman na magsalita laban sa Banal na Espiritu, siya ay hindi na mapapatawad. Hindi rito sa buhay na ito, ni doon man sa darating.
<TS>Anak ng Ahas – Mga Taong Walang Masabing Kabutihan<Ts>Alin man sa dalawa: gawin n'yong mabuti ang puno, mabuti rin ang bunga nito; o gawin n'yong masama ang puno, masama rin ang bunga nito. Dahil ang puno ay nakikilala mula sa bunga.
Mga anak ng ahas, paano niyo kakayaning magsalita ng mga magagandang bagay gayong kayo'y masasama? Dahil nagsasalita ang bibig ayon sa mga bagay na pumupuno sa kalooban.
Ang mabuting tao, mula sa mabubuting bagay na naipon sa puso niya ay naglalabas ng mabubuti; ang masamang tao naman, mula sa mga masasamang bagay na naipon niya ay naglalabas ng masasama.
<TS>Kapangyarihan ng Ating Mga Salita<Ts>Pero sinasabi Ko sa inyo na kada walang katuturang salita, at anumang sabihin ng mga tao, ay bibigyan nila ng kaukulang paliwanag ang dahilan nito sa Araw ng Paghuhukom.
Dahil sa pamamagitan ng mga salita mo'y ituturing kang matuwid at sa pamamagitan ng mga salita mo'y hahatulan kang maparusahan.<Fr><CM>
Kaya't sumagot ang ilang mga dalubhasa sa Biblia at mga Pariseo na nagsabing, "Guro, gusto po naming makasaksi ng palatandaan mula sa Inyo."
Pero pagsagot Niya ay sinabi sa kanila, <FR>"Ang masama at mapangalunyang henerasyon ay naghahanap ng palatandaan? Pero walang ibibigay na palatandaan dito maliban sa palatandaan ng propeta Jonas.<Fr>
<FR>Dahil kung paano noon si Jonas na tatlong araw at tatlong gabing nasa loob ng tiyan ng balyena, ang Anak ng Tao rin ay mananatili ng tatlong araw at tatlong gabi sa kaloob-looban ng daigdig.<Fr>
<FR>Mga kalalakihan ng Nineve ay babangon kasama ng henerasyong ito doon sa Paghuhukom at hahatulan itong maparusahan dahil nagbago sila ng kanilang mga kaisipan<RF>o "nagsisi sila mula sa kanilang mga ginawa"<Rf> sa gitna ng pangangaral ni Jonas. Pero pansinin niyo, higit pa kay Jonas ang narito!<Fr>
<FR>Yung Reyna ng Katimugan ay babangon sa kalagitnaan ng Paghuhukom kasama ng henerasyong ito at hahatulan itong maparusahan, dahil naglakbay siya mula pa sa dulo ng daigdig para lang marinig ang karunungan ni Solomon. Pero pansinin niyo higit pa kay Solomon ang narito!<Fr>
<TS>Pagka Lumayas ang Demonyo sa Isang Tao<Ts><FR>Pero pagka ang maruming espiritu ay lumabas mula sa tao, pumupunta ito sa mga lugar na walang tubig sa paghahanap ng mapagpapahingahan, pero hindi niya mahahanap.<Fr>
<FR>Sa puntong iyon ay sasabihin niya, 'Babalik nako papunta sa bahay ko kung saan ako lumabas.' At pagdating roon ay matatagpuan niya itong bakante, malinis at nakadekorasyon.<Fr>
<FR>Kaya lalabas siya at kukuha ng pitong iba pang espiritung makakasama niya na mas masama pa sa kanya at pagpasok sa loob ay maninirahan sila roon. Kaya't ang kinahinatnan ng taong ito ay naging mas malala pa sa nauna. Ganito rin ang mangyayari sa masamang henerasyong ito."<Fr><CM>
At habang Siya ay nagsasalita pa sa mga tao, kapansin-pansin ang ina at ang mga kapatid Niyang lalake ay nakatayo sa labas, naghahanap ng pagkakataong makausap Siya.
Kaya't may nagsabi sa Kanya, "Tignan Niyo po, ang ina Niyo at ang mga kapatid Niyo ay nakatayo sa labas, hinahanap po Kayo para makausap."
Pero pagkasagot ay sinabi Niya sa nagsabi sa Kanya, <FR>"Sino ba ang ina Ko, at sino ba ang mga kapatid Ko?"<Fr>
At pagkaunat ng kamay Niya sa direksyon ng mga alagad Niya, sinabi Niya, <FR>"Tignan mo, ang nanay Ko at ang mga kapatid Ko.<Fr>
<FR>Dahil sinumang gumawa ng kalooban ng Ama Ko na nasa kalangitan ay siya Kong kapatid na lalake, at kapatid na babae, pati na ina."<Fr>
<TS>Ang Talinghaga ng Naghasik ng Binhi<Ts>Sa loob rin ng araw na iyon, paglabas ni Jesus mula sa bahay, ay naupo Siya sa tabing dagat.
At nakipagniig sa Kanya ang napakaraming tao, kaya naman naupo Siya pagkasakay sa loob ng bangka habang ang buong madla ay nakapuwesto sa baybayin.
At marami Siyang sinabi sa kanila gamit ang mga talinghaga. Sinabi Niya, <FR>"Tignan niyo ito, umalis ang nagtatanim para magtanim.<Fr>
<FR>At habang siya ay nagtatanim na, may ilang nalaglag sa tabing daan, at dumating ang mga ibon at inubos ang mga ito.<Fr>
<FR>Ang iba naman ay nalaglag sa ibabaw ng mga mabatong lugar kung saan walang maraming lupang makapitan, at mabilis itong sumibol dahil sa walang malalim na lupang makapitan.<Fr>
<FR>Pero pagsikat ng araw, naluto ito. Dahil rin sa walang sumusuportang ugat, natuyo ito.<Fr>
<FR>Ang iba naman ay nalaglag doon sa dawagan pero lumago ang mga dawag at sinakal ang mga ito.<Fr>
<FR>Ang iba naman ay nalaglag doon sa magandang lupa, at namunga ito ng 100, at may ilan 60, may ilan naman 30.<Fr>
<FR>Ang may mga tayngang handang makinig, hayaan siyang makinig."<Fr>
<TS>Di Lahat ng Tao ay Nakakaunawa<Ts>At paglapit ng mga alagad ay sinabi sa Kanya, "Bakit po sa pamamagitan ng mga talinghaga Kayo nagsasalita sa kanila?"
Sumagot Siya at sinabi sa kanila, <FR>"Dahil ipinagkaloob sa inyo na malaman ang mga hiwaga ng Kaharian ng Kalangitan, pero hindi ito ipinagkaloob sa kanila.<Fr>
<FR>Dahil sinumang mayroon nito, sa kanya ito ibibigay, at mananagana pa siya; pero sinumang di nagtataglay nito, kahit iyong mayroon siya ay kukunin pa sa kanya.<Fr>
<FR>Ito ang dahilan kaya Ako nagsasalita sa kanila sa pamamagitan ng talinghaga, dahil tumitingin nga sila, di naman makakita at nakikinig nga sila, di naman makarinig at di rin nila maunawaan.<Fr>
<FR>Kaya't natupad sa kanila ang ipinahiwatig ni Isaias na sinasabing, 'Pakikinggan niyo sa taynga pero hinding-hindi niyo mauunawaan, at sa pagtingin niyo ay makikita niyo, pero hinding-hindi niyo maiintindihan.'<Fr>
<FR>Dahil manhid na ang puso ng mga taong ito, at hirap na silang makarinig sa taynga. Ipinikit pa nila ang mga mata nila, kundi'y baka makita ng mga mata nila at marinig ng mga taynga nila, at maintindihan ng puso nila at sila'y makapagsisi at mapagaling Ko sila.'<Fr>
<TS>Binigyan ng Diyos ang Mga Alagad ng Pang-unawa<Ts><FR>Pero mapalad ang mga mata niyo, dahil nakakakita sila, at ang mga taynga niyo dahil nakakarinig sila.<Fr>
<FR>Dahil totoong sinasabi Ko sa inyo na maraming mga propeta at matutuwid ang nangarap makita ang mga nakikita niyo pero hindi nila nakita; at mapakinggan ang mga naririnig niyo pero hindi nila narinig.<Fr>
<FR>Kaya naman, pakinggan niyo ang talinghaga ng manghahasik.<Fr>
<FR>Bawat nakikinig ng Salita ng Kaharian pero hindi ito naiintindihan, darating ang masama at dadakmain ang naitanim sa loob ng puso niya. Ito ay ang nalaglag sa gilid ng kalsada.<Fr>
<FR>At ang inihasik sa ibabaw ng mabatong mga lugar ay ang siyang nakikinig ng Salita at dali-daling tumatanggap nito ng may tuwa;<Fr>
<FR>pero walang ugat sa sarili, kundi ay panandalian lamang. Kaya't pag dating ng kahirapan o pag-uusig dahil sa Salita, dali-dali itong napapaayaw.<Fr>
<FR>At ang naitanim naman sa gitna ng dawagan ay ang siyang nakikinig ng Salita pero ang alalahanin sa mundong ito at ang pandaraya ng kayamanan ay sinasakal ang Salita, kaya't ito'y hindi nagiging mabunga.<Fr>
<FR>Pero ang inihasik sa ibabaw ng magandang lupa ay ang siyang nakikinig ng Salita at nakakaunawa na talaga namang namunga at may isang nakakapamunga ng 100, at may 60, at may 30."<Fr><CM>
<TS>Gawain ng Kaaway sa Kaharian<Ts>Nagbigay Siya ng isa pang talinghaga sa kanila. Sinabi Niya, <FR>"Ang Kaharian ng Kalangitan ay katulad sa isang tao na naghasik ng mabuting binhi sa gitna ng taniman niya.<Fr>
<FR>Pero sa kalagitnaan ng pagtulog ng mga tao, dumating ang kalaban niya at naghasik ng masasamang damo sa pagitan ng trigo at umalis.<Fr>
<FR>Kaya't nang tumubo na ang dahon at magbigay bunga, saka din naman lumitaw ang masasamang damo.<Fr>
<FR>Kaya't paglapit ng mga alipin ng pinuno ng tahanan ay sinabi nila sa kanya, 'Panginoon, hindi po ba magandang binhi ang itinanim niyo sa gitna ng inyong taniman? Kaya't paano pong nangyari na nagkaroon ito ng masasamang damo?<Fr>
<FR>Pero ang sabi Niya sa kanila, 'Kalabang mortal ang gumawa nito.' At sinabi ng mga alipin sa kanya, 'Gusto niyo po ba ngayon na puntahan namin para kunin ang mga ito?'<Fr>
<FR>Pero ang sabi nito, 'Huwag, kundi baka habang kinukuha niyo ang masasamang damo ay mabunot niyo kasama ng mga ito ang trigo.'<Fr>
<FR>Pabayaan n'yong parehas na lumago hanggang sa anihan; at pagdating ng panahon ng anihan ay sasabihin ko sa manggagapas, 'Tipunin niyo muna ang masasamang damo at sama-sama niyo silang itali sa isang tabi para sunugin ang mga ito. Sama-sama niyo ring dalhin ang trigo sa loob ng kamalig ko.'"<Fr><CM>
<TS>Kapangyarihan ng Binhi sa Kaharian<Ts>Nagbigay Siya ng isa pang talinghaga sa kanila. Sinabi Niya, <FR>"Ang Kaharian ng Kalangitan ay tulad sa isang butil ng mustasa na pagkakuha ng isang tao ay itinanim sa gitna ng taniman nito.<Fr>
<FR>Totoong ito na ang pinakamaliit sa lahat ng mga binhi. Pero pagka tumubo na ito ay siyang pinakamalaki sa mga gulay, at ito'y nagiging puno. Kaya naman pinupuntahan ito ng mga ibon sa himpapawid at namumugad sa gitna ng mga sanga nito."<Fr>
Nagsabi pa Siya sa kanila ng isang talinghaga, <FR>"Ang Kaharian ng Kalangitan ay tulad sa lebadura na pagkakuha ng isang ginang ay hinalo sa tatlong baldeng harina hanggang sa lahat ng ito ay napaalsa."<Fr>
Lahat ng mga ito'y sinabi ni Jesus sa karamihan sa pamamagitan ng mga talinghaga, at hindi Siya nagsalita sa kanila ng di gumagamit ng talinghaga.
Nang sa ganoon ay matupad ang sinabi sa pamamagitan ng propeta, na nagsasabing, "Bubuksan Ko ang bibig Ko sa pamamagitan ng mga talinghaga. Isisiwalat Ko ang mga lihim na bagay mula pa sa pagkakatatag ng sanlibutan."<CM>
<TS>Pinaliwanag ni Jesus ang Talinghaga sa mga Alagad<Ts>Sa puntong iyon, nang mapaalis na ang mga tao, ay pumunta si Jesus sa loob ng bahay. Kaya't lumapit sa Kanya ang mga alagad Niya sabay sabi, "Ipaliwanag Niyo po sa amin ang talinghaga ng masamang damo sa bukid."
At sinabi Niya ang sagot sa kanila, <FR>"Ang naghahasik ng mabuting binhi ay ang Anak ng Tao;<Fr>
<FR>At ang bukid ay ang sanlibutan; at ang magandang binhi ay iyong mga anak ng Kaharian. Ang masamang damo naman ay ang mga anak ng masama.<Fr>
<FR>Ang kalaban naman na naghasik sa kanila ay ang diyablo; ang anihan naman ay katapusan ng panahon, at ang mga manggagapas ay mga anghel.<Fr>
<FR>Kaya't tulad ng masamang damo na inipon at sinunog sa apoy ganoon din naman ang mangyayari sa katapusan ng panahong ito.<Fr>
<FR>Ipapadala ng Anak ng Tao ang mga anghel Niya at pagsasama-samahin nila mula sa Kaharian Niya lahat ng mga nagtutulak ng kasalanan at ang mga gumagawa ng lahat ng uri ng paglabag sa Kautusan.<Fr>
<FR>At ihahagis nila ang mga ito sa loob ng Pugon ng Apoy kung saan magkakaroon ng malalakas na iyakan at ng pagngangalit ng mga ngipin.<Fr>
<FR>Sa panahong iyon ang mga matutuwid ay magniningning tulad ng araw sa loob ng Kaharian ng Ama nila. Ang may mga tayngang handang makinig, hayaan siyang makinig.<Fr><CM>
<TS>Iba pang mga Kaalaman Tungkol sa Kaharian<Ts><FR>Muli pa, ang Kaharian ng Kalangitan ay tulad sa kayamanang nakatago sa gitna ng bukirin na nang matuklasan ng isang tao ay itinago niya, at dahil sa tuwa nito ay umalis at ipinagbili ang lahat ng mayroon siya gaano man karami, pagkatapos ay binili niya ang bukiring iyon.<Fr>
<FR>Muli pa, ang Kaharian ng Kalangitan ay tulad sa isang taong mangangalakal na naghahanap ng magagandang perlas<Fr>
<FR>na nang matuklasan ang isang mamahaling perlas ay umalis, ipinagbili ang lahat ng mayroon siya, gaano man karami, at binili iyon.<Fr>
<FR>Muli pa, ang Kaharian ng Kalangitan ay tulad sa lambat na hinagis sa gitna ng dagat at nakakahango ng lahat ng klase;<Fr>
<FR>na nang mapuno na nila ay hinihila papunta sa pampang, at pagka upo'y nilalagay nila ang magaganda sa loob ng mga planggana at ang mga mapapangit ay hinahagis sa labas.<Fr>
<FR>Ganito rin ang mangyayari pag dumating na ang katapusan ng panahon. Ang mga anghel ay maglalabasan at aalisin ang masasama mula sa kalagitnaan ng mga matutuwid<Fr>
<FR>at ihahagis nila ang mga ito sa loob ng Pugon ng Apoy kung saa'y magkakaroon ng malalakas na iyakan at ng pagngangalit ng mga ngipin."<Fr><CM>
Sinabi ni Jesus sa kanila, <FR>"Naintindihan niyo ba ang lahat ng ito?"<Fr> Sinabi nila sa Kanya, "Opo, Panginoon."
At ang sabi Niya sa kanila, <FR>"Dahil dito, bawat tagapagturo ng Biblia na naturuan sa loob ng Kaharian ng Kalangitan ay tulad sa isang taong may-ari ng bahay na naglalabas mula sa taguan niya ng mga bago at lumang kasangkapan."<Fr><CM>
<TS>Hindi Naniwala kay Jesus ang mga Kababayan Niya<Ts>At dumating ang panahon, nang matapos ni Jesus ang mga talinghagang ito, na umalis na Siya roon.
At pagpunta Niya sa loob ng sarili Niyang lalawigan ay nagturo Siya sa kanila sa loob ng simbahan nila, kaya naman nagulat sila at sinabi, "Saan Niya nakuha ang karunungan Niya at ganitong kapangyarihan?
Hindi ba't Siya iyong anak ng karpintero? Hindi ba't Maria ang pangalan ng nanay Niya, at mga lalaking kapatid Niya sina Tyago at Jose, pati si Simon at Judas?
At hindi ba't ang mga kapatid na babae Niya ay kasama nating lahat? Kung ganoon, saan Niya nakuha lahat ng ito?"
Kaya't di sila nanalig sa Kanya. Pero ganito ang sinabi ni Jesus sa kanila, <FR>"Walang propeta na di pinahahalagahan maliban sa loob ng sarili niyang lalawigan, at sa loob ng tahanan niya.<Fr>
At hindi Siya gumawa roon ng maraming mga himala dahil sa pag-aalinlangan nila.
<TS>Ang Katapusan ng Misyon ni Juan<Ts>Nang panahong iyon ay narinig ni Herodes na Gobernador ang balita tungkol kay Jesus
at sinabi niya sa mga tauhan niya, "Ito ay si Juang Tagalublob. Nagbangon siya mula sa mga patay, at dahil dito ay kumikilos sa Kanya ang mga gawang makapangyarihan."
Dahil inaresto ni Herodes si Juan, ginapos siya, at nilagay sa loob ng bilangguan dahil kay Herodias na asawa ng kapatid niyang si Felipe.
Dahil sinabi sa kanya ni Juan, "Hindi legal para sa iyo na angkinin siya."
Pero nang gusto na niyang patayin ito, natakot siya sa taong bayan dahil tinuturing nila ito bilang propeta.
Pero nang ipagdaos ang kaarawan ni Herodes, nagsayaw ang babaing anak ni Herodias sa kalagitnaan nila at ikinatuwa ito ni Herodes.
Kaya naman, lantaran nitong sinabi sa kanya kasunod ang pangako na ibibigay ang anumang hilingin niya.
Pero sa pang-uudyok ng kanyang ina ay sinabi niya, "Ibigay niyo po sa akin dito sa ibabaw ng plato ang ulo ni Juan na Tagalublob.
At nalungkot ang hari pero dahil sa mga pinangako at sa mga kasalo, nag-utos siyang ibigay ito sa kanya.
At pagkasabi niya ay pinugutan si Juan sa loob ng kulungan
at dinala ang ulo niya sa ibabaw ng pinggan tsaka binigay sa batang babae at ibinigay naman nito sa ina niya.
At pagpunta ng mga alagad niya ay kinuha ang katawan tsaka inilibing ito, at pag-alis ay ibinalita nila kay Jesus.<CM>
At pagkarinig ni Jesus ay umalis Siya mula roon gamit ang isang daong papunta sa ilang na lugar para magsarili. At nang mabalitaan ng mga taong bayan, palakad silang sumunod sa Kaniya galing sa mga lungsod.
Pero pag-alis ni Jesus, nakita Niya ang napakaraming bilang ng tao at naantig ang damdamin Niya para sa kanila kaya't pinagaling Niya ang mga may sakit nila.
<TS>Nakakain ang higit sa 5,000 Tao gamit ang 5 tinapay at 2 isda<Ts>At pagsapit ng gabi, lumapit sa Kanya ang mga alagad Niya sabay sabi, "Liblib po itong lugar at sumapit na ang gabi. Pauwiin Niyo na po ang mga tao para pagdaan sa loob ng mga baryo ay makabili pa sila ng makakain nila."
Pero sinabi ni Jesus sa kanila, <FR>"Hindi na kailangan pang umalis sila. Bigyan niyo sila ng makakain."<Fr>
Pero ang sabi nila sa Kanya, "Wala po kaming dala rito kundi limang tinapay at dalawang isda."
At ang sabi Niya, <FR>"Dalhin niyo dito sa Akin ang mga iyon."<Fr>
Kaya't nang mautusan ang mga taong maupo sa ibabaw ng damuhan, at matanggap ang limang tinapay at ang dalawang isda, pag tingala sa langit ay pinagpala Niya, at nang pagputul-putulin ay binigay Niya sa mga alagad ang mga tinapay, at ang mga alagad naman sa mga tao.
Kaya't kumain silang lahat at nabusog. Nakalikom rin sila ng mga sumobra sa mga pinagpira-pirasong pagkain - 12 bayong na punong-puno.
At ang mga kumain na kalalakihan ay aabot sa 5,000 di pa kasama ang mga kababaihan at mga bata.
At agad-agad na pinilit ni Jesus ang mga alagad Niyang pumasok sa loob ng daong at mauna sa Kanya papunta sa kabilang ibayo hanggang sa mapaalis Niya ang mga tao.<CM>
<TS>Naglakad si Jesus at Pedro sa Ibabaw ng Dagat<Ts>At pagka-alis ng mga tao, umakyat Siya papunta sa bundok para magsarili't manalangin. At pagdating ng gabi ay mag-isa lang Siya roon.
Pero nang ang daong ay mapasagitna na ng dagat, pinaghahambalos ito ng mga alon dahil ito'y salungat sa hangin.
Pero nang panahon na ng ika-4 na pagpapalit ng gwardia sa gabi, pumunta sa kanila si Jesus na naglalakad sa ibabaw ng dagat.
At nang makita Siya ng mga alagad na naglalakad sa ibabaw ng dagat, naligalig sila sabay sinabi na, "Multo yan!" At nagsigawan sila dahil sa takot.
Pero agad na kinausap sila ni Jesus na nagsabing, <FR>"Huminahon kayo! Ako ito. Huwag kayong matakot."<Fr>
At nang sagutin Siya ni Pedro ay sinabi nito, "Panginoon, kung Kayo nga po iyan, utusan Niyo po akong puntahan Kayo sa ibabaw ng tubig!"
At ang sabi Niya, <FR>"Halika!"<Fr> At pagbaba mula sa daong ay lumakad si Pedro sa ibabaw ng tubig papunta sa direksyon ni Jesus.
Pero nang mapansin niyang malakas ang hangin, natakot siya. At nang magsimulang lumubog ay sumigaw siya't sinabing, "Panginoon! Iligtas Niyo po ako!"
At agad na inunat ni Jesus ang kamay Niya, sinunggaban ito at sinabi Niya rito, <FR>"Ikaw na maliit ang pananalig! Ano'ng dahilan ng pag-aalinlangan mo?"<Fr>
At pagsakay nila sa loob ng daong ay huminto na ang malakas na hangin.
At ang mga nasa loob ng daong ay lumapit sa Kanya at sumamba habang sinasabi, "Tunay na Kayo po ang Anak ng Diyos!"
<TS>Ang Mahawakan ni Jesus ay Gumagaling<Ts>At nang makatawid na ay dumating sila sa gitna ng lupain ng Genesaret.
At nang mamukhaan Siya ng mga kalalakihan sa lugar na iyon, pumunta sila sa kabuuan ng lupaing iyon, at dinala nila sa Kanya lahat ng mga may karamdaman, 
at pinakiusapan Siya na mahawakan man lang sana nila ang laylayan ng damit Niya. At silang nakahawak, gaano man karami, ay gumaling.
<TS>Tinuligsa ni Jesus ang mga Pinuno ng Simbahan<Ts>Sa puntong iyon ay lumapit kay Jesus mula pa sa Jerusalem ang mga dalubhasa sa Biblia at mga Pariseo na nagsabing,
"Ano'ng dahilan ang mga alagad Mo ay lumalabag sa tradisyon ng mga matatanda? Dahil hindi sila naghuhugas ng mga kamay nila tuwing kakain sila ng tinapay."
Pero pagsagot Niya ay sinabi sa kanila, <FR>"Ano rin ang dahilan sa paglabag niyo sa utos ng Diyos alang-alang sa mga tradisyon niyo?<Fr>
<FR>Dahil nag-utos ang Diyos na ang sabi, 'Parangalan mo ang tatay at ang nanay mo, at ang nagsasalita ng masama laban sa ama o ina, kamatayan ang dapat na kahantungan niya.'<Fr>
<FR>Pero ang sinasabi niyo, 'Sinumang magsasabi sa ama o sa ina niya, Handog na po sa Diyos anumang bagay mula sa akin na pwede n'yong pakinabangan.<Fr>
<FR>at hinding hindi na dapat pang parangalan ang tatay niya o ang nanay niya.' Kaya't tinanggalan niyo ng bisa ang utos ng Diyos alang-alang sa tradisyon niyo!<Fr>
<FR>Mga ipokrito! Magaling ang pagkakapahayag ni Isaias tungkol sa inyo na sinasabi,<Fr>
<FR>'Lumalapit sa Akin ang mga taong ito gamit ang bibig nila, pati na ang mga labi sa Akin ay nagpaparangal, pero ang puso nila ay dumidistansya palayo sa Akin.<Fr>
<FR>Kaya't walang kabuluhan silang sumasamba sa Akin, na itinuturo bilang mga doktrina ang mga patakaran ng tao.'<Fr>
At pagtawag sa karamihan ay sinabi Niya sa kanila, <FR>"Makinig kayo at umunawa!<Fr>
<FR>Hindi ang pumapasok sa loob ng bibig ang nagpaparumi sa pagkatao kundi ang lumalabas mula sa bibig. Ito ang nagpaparumi ng pagkatao."<Fr><CM>
Kaya't paglapit ng mga alagad Niya ay sinabi sa Kanya, "Alam Niyo po ba na nagalit ang mga Pariseo nang marinig ang Salita?"
Pero pagka sagot ay sinabi Niya, <FR>"Bawat naitanim na hindi itinanim ng Ama Ko sa langit ay bubunutin.<Fr>
<FR>Pabayaan niyo sila. Sila'y mga bulag na namumuno sa mga bulag. At kung bulag ang aakay sa bulag, parehas silang mahuhulog sa hukay."<Fr>
Pero pagsagot ni Pedro ay sinabi sa Kanya, "Ipaliwanag Niyo po sa amin ang talinghagang ito."
At sinabi ni Jesus, <FR>"Hanggang ngayon ba ay wala pa rin kayong pang-unawa?<Fr>
<TS>Hindi ang Kinakain ang Nagpaparumi sa Tao<Ts><FR>Hindi niyo ba naiisip na lahat ng pumapasok sa loob ng bibig ay sa loob ng tiyan napupunta at nilalabas papunta sa inudoro?<Fr>
<FR>Pero ang lumalabas mula sa bibig ay mula sa puso nanggaling at ang mga ito ang nagpaparumi sa pagkatao.<Fr>
<FR>Dahil mula sa puso nanggagaling ang masasamang kaisipan: mga planong pagpatay, mga pangangalunya, mga kasalanang sexual, mga pagnanakaw, paninirang-puri, panlalapastangan sa Diyos.<Fr>
<FR>Ito ang mga nagpaparumi sa pagkatao, pero ang kumain gamit ang mga kamay na di nahugasan ay hindi nagpaparumi ng pagkatao."<Fr><CM>
At pag-alis mula roon, bumalik si Jesus papasok sa ilang mga lugar sa Tiro at Sidon
<TS>Ang Pananalig ng Ginang kay Jesus ang Nagpagaling sa Anak Niya<Ts>At kapansin-pansin ang isang ginang na taga Kanaan na galing sa mga lugar na iyon na pagkalabas ay sumigaw sa Kanya habang sinasabi, "Maawa po Kayo sa akin, Panginoon, Anak ni David! Ang anak ko pong babae ay malubhang pinahihirapan ng demonyo."
Pero hindi Siya sumagot sa kanya ni isang salita. At paglapit ng mga alagad Niya ay nakiusap sa Kaniya sabay sabi, "Paalisin Niyo na po siya dahil sigaw siya ng sigaw habang sumusunod sa atin!"
Kaya't pagsagot ay sinabi Niya, <FR>"Hindi Ako pinadala kung hindi para sa mga napahamak na tupa sa tahanan ng Israel."<Fr>
Pero nang lumapit ito ay sinamba Siya habang sinasabi, "Panginoon, tulungan Niyo po ako!"
Kaya't pagsagot ay sinabi Niya, <FR>"Hindi naman maganda na kunin ang pagkain ng mga anak at ihagis sa mga tuta."<Fr>
Pero ang sabi nito, "Tunay nga po, Panginoon, kahit mga tuta rin naman ay kumakain mula sa mga mumo na nalalaglag mula sa mesa ng mga amo nila."
Sa puntong iyon ay sumagot si Jesus at sinabi sa kanya, <FR>"Ginang, anglaki ng pananalig mo ah! Mangyari sa iyo ayon sa kahilingan mo."<Fr> At gumaling ang babaing anak niya mula sa oras na iyon.<CM>
At pag-alis roon ni Jesus, pumunta Siya malapit sa dagat ng Galilea at pag-akyat sa gitna ng bundok ay naupo Siya roon.
At lumapit sa Kanya ang napakaraming tao. Sila ay may kasamang mga lumpo, mga bulag, mga pipi't bingi, may mga kapansanan, at marami pang iba. At nilagay nila ang mga ito sa tabi ng paanan ni Jesus, at sila'y pinagaling Niya.
Kaya naman namangha ang mga tao nang makitang nagsasalita na ang mga pipi't bingi, maayos na ang katawan ng mga may kapansanan, nakakalakad na ang mga lumpo, at nakakakita na ang mga bulag. Kaya't pinuri nila ang Diyos ng Israel.
<TS>Nakakain ang higit sa 4,000 Tao gamit ang 7 tinapay at ilang isda<Ts>Pero pagkatawag ni Jesus sa mga alagad Niya ay sinabi Niya, <FR>"Naaantig ang damdamin Ko para sa mga tao dahil tatlong araw na silang kasama Ko at wala man lang silang makain. Pero ayaw Ko naman silang paalisin ng nag-aayuno baka sakaling himatayin sila sa gitna ng kalsada."<Fr>
At sinabi sa Kanya ng mga alagad Niya, "Saan po tayo hahanap ng tinapay sa gitna ng ilang na kakasya sa ganito karaming tao?"
At sinabi sa kanila ni Jesus, <FR>"Gaano karaming tinapay ang mayroon kayo?"<Fr> At ang sabi nila, "Pito po at ilang maliliit na isda."
At inutusan Niya ang mga tao na maupo sa ibabaw ng lupa.
At nang kunin ang pitong tinapay at ang mga isda ay nagpasalamat, pinagputol-putol Niya at ibinigay sa mga alagad Niya. Ang mga alagad naman sa mga tao. 
Kaya't kumain silang lahat at nabusog. Nakalikom rin sila ng pitong bayong na punong-puno ng mga natira mula sa mga pinagpira-pirasong pagkain.
At ang mga nagsikain ay 4,000 mga kalalakihan, bukod pa rito ang mga kababaihan at mga kabataan.
At nang mapaalis na ang mga tao, sumakay Siya sa loob ng daong at pumunta sa gitna ng lupain ng Magdala.
<TS>Kinalaban si Jesus ng mga Pinuno ng Simbahan<Ts>At pagdating ng mga Pariseo at mga Saduseo, nanunubok sila. Gusto nila Siyang magpakita sa kanila ng senyales mula sa langit.
Pero nang sumagot ay sinabi Niya sa kanila, <FR>"Pagsapit ng gabi, sinasabi niyo, 'Magandang klima, dahil mapula ang langit.'<Fr>
<FR>At ngayong umaga ay mabagyo dahil namumula't makulimlim ang langit.' Mga ipokrito! Marunong kayong bumasa sa tunay na itsura ng langit, pero sa mga senyales nitong mga panahon ay di niyo magawa?<Fr>
<FR>Masama at mapangalunyang henerasyon na naghahanap ng senyales, pero walang ibibigay na senyales dito maliban sa senyales ni Jonas na propeta!"<Fr> At nang iwanan sila ay umalis na Siya.<CM>
At pagdating ng mga alagad Niya doon sa kabilang ibayo, nakalimutan nilang magdala ng mga pagkain.
<TS>Ibig sabihin ng Lebadura ng mga Pariseo<Ts>Kaya't sinabi ni Jesus sa kanila, <FR>"Maging maalam at mag-ingat kayo mula sa mga lebadura ng mga Pariseo at mga Saduseo."<Fr>
At nag-usap sila sa kani-kanilang sarili na nagsasabing, "Dahil yan sa hindi tayo nakapagbaon ng pagkain!"
Pero nang malaman ni Jesus ay sinabi Niya sa kanila, <FR>"Maliliit ang pananalig, bakit kayo nagtatalo-talo sa isa't isa na dahil sa hindi kayo nakapagbaon ng mga pagkain?<Fr>
<FR>Hindi pa ba kayo natuto ni naka-alala sa limang tinapay ng 5,000 at gaano karaming bayong ang nalikom niyo?<Fr>
<FR>O ang pitong tinapay ng 4,000 at ilang bayong ang nalikom niyo?<Fr>
<FR>Paanong hindi niyo naintindihan na hindi tungkol sa pagkain ang sinabi Ko sa inyong, 'Mag-ingat kayo mula sa mga lebadura ng mga Pariseo at mga Saduseo?'"<Fr>
Sa puntong iyon ay naintindihan nila na hindi Niya sinabing mag-ingat mula sa lebadura ng tinapay, kundi mula sa katuruan ng mga Pariseo at ng mga Saduseo.<CM>
<TS>Hindi Mananaig ang Kaaway laban sa Kongregasyon ni Kristo<Ts>Pero nang dumating si Jesus sa gitna ng isang lugar sa Cesarea sa Filipo, tinanong Niya ang mga alagad Niya at sinabing, <FR>"Ano'ng sinasabi ng mga tao tungkol sa Akin na Anak ng Tao?"<Fr>
At ang sabi nila, "Ang totoo po, si Juan na Tagalublob, at yung iba po si Elias; pero ang iba naman si Jeremias, o isa sa mga propeta."
Sinabi Niya sa kanila, <FR>"Pero kayo, ano'ng masasabi niyo kung sino Ako?"<Fr>
At pagsagot ni Simon Pedro ay sinabi Niya, "Kayo po ang Kristo, ang Anak ng Diyos na buhay."
At pagsagot ni Jesus ay sinabi sa kanya, <FR>"Ika'y pinagpala, Simong anak ni Jonas, dahil hindi laman at dugo ang nagsabi nito sa iyo kundi ang Ama Ko na nasa kalangitan.<Fr>
<FR>At sinasabi Ko rin sa iyo na isa kang bloke ng bato<RF> o "Pedro" mula sa πέτρος na ibig sabihin ay "bato"<Rf>, at sa ibabaw ng mabatong pundasyong ito ay itatayo Ko ang Aking Kongregasyon. At hindi mananaig rito ang mga pintuan ng impiyerno.<Fr>
<FR>At ibibigay Ko sa iyo ang mga susi ng Kaharian ng Kalangitan; kaya't anumang gapusin mo sa ibabaw ng daigdig ay gagapusin doon sa kalangitan; at anumang kalagan mo sa ibabaw ng daigdig ay kakalagan doon sa kalangitan."<Fr>
Nang puntong iyon ay inutos Niya sa mga alagad Niya na huwag nilang sasabihin kanino man na Siya ay si Jesus, ang Kristo<RF>Kristo o hinirang ng Diyos na Hari at Tagapagligtas<Rf>.<CM>
Mula sa puntong iyon ay nagsimulang ipakita ni Jesus sa mga alagad Niya na kakailanganin Niyang umalis papuntang Jerusalem at magdanas ng maraming hirap mula sa mga matatandang pinuno pati na sa mga presidente ng kaparian, at mga dalubhasa sa Biblia, at mapatay, at magbangon sa ikatlong araw.
<TS>Ialay ang Buhay Alang-Alang kay Kristo<Ts>Kaya inakay Siyang mag-isa ni Pedro, sinimulang sawayin Siya at sabihan, "Kahabagan nawa Kayo, Panginoon! Hinding hindi po mangyayari ito sa Inyo!"
Pero pagharap Niya ay sinabi kay Pedro, <FR>"Lumayas ka sa harapan Ko, Satanas! Patibong ka sa Akin dahil wala kang iniisip na nanggaling sa Diyos kundi mga bagay lamang na galing sa tao."<Fr>
Kaya't sinabi ni Jesus sa mga alagad Niya, <FR>"Kung sinumang gustong sumunod sa likuran Ko, pagkaitan niya ang kanyang sarili, tsaka bitbitin ang krus niya, at sumunod sa Akin.<Fr>
<FR>Dahil sinumang gustong iligtas ang sarili niya ay ipapahamak ito, pero sinumang ipahamak ang sarili niya alang-alang sa Akin ay magkakamit nito.<Fr>
<FR>Dahil ano'ng mapapala ng isang tao kung mapasa kanya ang buong mundo pero ipahamak naman niya ang kaluluwa niya? O ano'ng ipambabayad ng tao kapalit ng kaluluwa niya?<Fr>
<FR>Dahil malapit nang dumating ang Anak ng Tao na balot ng kaningningan ng Ama Niya, na kasama ng mga angel Niya, at sa panahong iyon ay gagantihan Niya ang bawat isa ayon sa mga gawa nila.<Fr>
<FR>Sinasabi Ko sa inyo ang totoo, may ilan na nakatayo rito na hinding hindi matitikman ang kamatayan malibang makita muna nila ang Anak ng Taong dumarating sa gitna ng Kaharian Niya.<Fr>
<TS>Nakipag-usap si Jesus kay Moises at Elias<Ts>At pagkatapos ng anim na araw, isinama ni Jesus sina Pedro, at Tyago, pati na si Juan na kapatid Niya, at dinala sila sa gitna ng mataas na bundok para makapagsarili.
At Siya'y nagbagong anyo sa harapan nila at nagliwanag ang mukha Niya tulad ng araw. Ang mga damit Niya rin ay naging maputi tulad ng liwanag.
At biglang nagpakita sa kanila si Moises at si Elias na kasama Niyang nakikipag-usap.
Kaya't pagsabat ni Pedro ay sinabi kay Jesus, "Panginoon, maganda para sa ating narito sa lugar na ito. Kung gusto Niyo po, pwede kaming gumawa dito ng tatlong kubol isa para sa Inyo, at isa kay Moises, isa rin kay Elias."
Habang siya'y nagsasalita pa, biglang may bumalot na maliwanag na ulap sa kanila, at biglang may tinig na mula sa ulap ang nagsabing, "Ito ang minamahal Kong Anak, na Siya Kong lubos na kinalulugdan. Siya ang pakikinggan niyo."
At pagkarinig ng mga alagad ay nagpatirapa sila, at sobra silang natakot.
At paglapit ni Jesus ay hinawakan sila at sinabi, "Bumangon na kayo, at huwag kayong matakot."
At pagtingala nila ay wala silang nakita maliban kay Jesus na mag-isa na lang.
At nang makababa na sila mula sa bundok, inutusan sila ni Jesus na nagsabing, "Huwag n'yong sabihin kaninuman ang pangitain hanggang sa ang Anak ng Tao ay magbangon mula sa mga patay."
Kaya't tinanong Siya ng mga alagad Niya na nagsabing, "Bakit kaya sinasabi ng mga dalubhasa sa Biblia na dapat munang dumating si Elias?"
<FR>Pero nang sagutin ni Jesus ay sinabi Niya sa kanila, "Totoong darating muna si Elias at ibabalik niya ang lahat sa dati.<Fr>
<FR>Pero sinasabi Ko sa inyo na dumating na si Elias at hindi nila siya kinilala, bukod pa rito, ginawa na nila sa kanya lahat ng maibigan nila. Maigsing panahon na lang, sa ganitong paraan rin ang Anak ng Tao'y magdadanas ng hirap mula sa kanila.<Fr>
Sa puntong iyon ay naintindihan ng mga alagad na patungkol kay Juan na Tagalublob ang tinutukoy Niya sa kanila.<CM>
<TS>Pinagalitan ni Jesus ang mga Alagad <Ts>At pagdating nila malapit sa mga tao, lumapit sa Kanya ang isang tao, lumuhod sa Kanya, at sinabi,
"Panginoon, maawa po Kayo sa anak kong lalake dahil nagwawala na po siya, at hirap na hirap na sa kanyang sakit! Dahil madalas siya nitong hinagagis sa gitna ng apoy, at madalas rin sa gitna ng tubig.
Kaya't dinala ko po siya sa mga alagad niyo, pero hindi nila siya kayang pagalingin.
At pagsagot ni Jesus ay sinabi Niya, <FR>"Hay, walang pananalig at pasaway na henerasyon! Hanggang kailan Ko ba kayo sasamahan? Hanggang kailan Ko ba kayo titiisin? Dalhin niyo siya rito sa Akin!"<Fr>
At pinagsabihan ito ni Jesus at lumabas mula sa kanya ang demonyo. Kaya't gumaling ang binatilyo mula nang oras na iyon.
Kaya naman, paglapit ng mga alagad kay Jesus ng sila-sila na lang ay sinabi nila, "Ano pong dahilan na di namin kinayang palabasin iyon?"
At sinabi ni Jesus sa kanila, <FR>"Dahil sa pag-aalinlangan niyo. Dahil sinasabi Ko sa inyo ang totoo, kung mayroon kayong pananalig tulad sa isang butil ng mustasa sasabihin niyo sa bundok na ito, 'Lumipat ka mula diyan papunta roon, at lilipat nga ito mula roon papunta sa kabila. At walang magiging imposible sa inyo.<Fr>
<FR>Pero ang ganitong uri ay hindi lumalabas kundi sa pamamagitan ng panalangin at pag-aayuno.<Fr><CM>
Pero nang sila'y makabalik na sa loob ng Galilea, sinabi ni Jesus sa kanila, <FR>"Ang Anak ng Tao ay malapit nang ipagkanulo sa kamay ng mga tao.<Fr>
<FR>At papatayin nila Siya, pero sa ikatlong araw ay gigisingin Siya."<Fr> Kaya't sobra silang nalungkot.
<TS>Nagbayad si Jesus ng Buwis <Ts>At pagpunta nila sa loob ng Capernaum, lumapit kay Pedro ang mga nangongolekta ng dalawang drakma at sinabi nila, "Hindi ba nagbabayad ang guro niyo ng kontribusyon para sa templo?"
Sinabi niya, "Oo." At nang pumasok siya sa loob ng bahay, hinarang siya ni Jesus na nagsabing, <FR>"Ano sa tingin mo, Simon, mula kanino kumukuha ang mga hari sa daigdig ng mga buwis o kontribusyon, mula sa mga anak nila o mula sa mga dayuhan?"<Fr>
Sinabi ni Pedro sa Kanya, "Mula po sa mga dayuhan." Sinabi ni Jesus sa kanya, <FR>"Eh di libre na ang mga anak.<Fr>
<FR>Pero para hindi tayo magdulot ng ikatitisod nila, pagpunta mo sa gitna ng dagat, maghagis ka ng kalawit, at kunin mo ang unang isdang lalabas, at pagbukas ng bibig nito ay matatagpuan mo ang salaping katumbas ng apat na drakma. Pagkakuha noon ay ibayad mo sa kanila para sa Akin at sa iyo."<Fr>
<TS>Ang Pinakadakila<Ts>Sa loob ng oras na iyon ay lumapit kay Jesus ang mga alagad sabay sabi, "Sino po ba ang siyang pinakadakila sa loob ng Kaharian ng Kalangitan?"
At pagkatawag ni Jesus sa isang maliit na bata, pinatayo Niya ito sa kalagitnaan nila.
At sinabi Niya, <FR>"Sinasabi Ko sa inyo ang totoo, kung hindi kayo magbago at maging tulad sa maliliit na bata, hinding hindi kayo makakapasok sa loob ng Kaharian ng Kalangitan.<Fr>
<FR>Kaya sinumang ibaba ang kanyang sarili tulad sa maliit na batang ito ay siyang pinakadakila sa loob ng Kaharian ng Kalangitan.<Fr>
<FR>At sinumang tumanggap ng isang tulad sa batang ito alang-alang sa pangalan Ko, ay tumatanggap sa Akin.<Fr>
<FR>Pero sinumang pumatid sa isa man sa maliliit na ito na nananalig sa Akin, ay mas mabuti pa para sa kanya na matalian ng gilingang bato (yung iniikot ng asno) sa leeg niya, tapos ay palubugin siya sa gitna ng kailaliman ng dagat!<Fr><CM>
<FR>Lagot ang mundo dahil sa mga nambibitag, dahil kailangan dumating ang mga mambibitag! Sa kabila nito, lagot ang taong iyon na siyang pinanggagalingan ng bitag.<Fr>
<TS>Tanggalin sa Buhay ang mga Sanhi ng Kapahamakan<Ts><FR>Kaya't kung ang kamay mo o ang paa mo ang nagpapahamak sa iyo, putulin mo sila at ihagis palayo sa iyo. Mas mabuti pa sa iyo na makapasok sa loob ng Buhay na lumpo o may kapansanan, kaysa may dalawang kamay o dalawang paa nga pero ihahagis ka naman sa gitna ng apoy na di namamatay.<Fr>
<FR>At kung ang mata mo'ng nagpapahamak sa iyo, dukutin mo ito at itapon palayo sa iyo. Mas mabuti pa sa'yong makapasok sa loob ng Buhay na mag-isa lang ang mata kaysa may dalawang mata nga pero ihahagis ka naman sa gitna ng apoy ng impiyerno.<Fr>
<FR>Siguraduhin n'yong huwag n'yong kakamuhian isa man sa maliliit na ito, dahil sinasabi Ko sa inyo na ang mga anghel nila sa kalangitan ay laging nakikita ang mukha ng Ama Ko na nasa kalangitan.<Fr>
<TS>Abutin ang mga Ligaw at Napapahamak<Ts><FR>Dahil naparito ang Anak ng Tao para iligtas ang napahamak.<Fr><CM>
<FR>Ano sa palagay niyo kung mangyari sa isang taong may 100 tupa, na mawala niya ang isa sa mga ito? Hindi ba iiwanan niya ang 99 sa itaas ng kabundukan, at pagka-alis ay hahanapin niya ang nawawala?<Fr>
<FR>At kung mangyari na makita niya ito, sinasabi Ko sa inyo ang totoo na magdiriwang siya dahil dito higit pa kaysa roon sa 99 na hindi naman nawala.<Fr>
<FR>Ga'non din naman, hindi katanggap-tanggap sa harapan ng Ama niyo na nasa kalangitan na masawi ang isa sa mga maliliit na ito.<Fr><CM>
<TS>Paano Abutin ang Isang Nagkamali<Ts><FR>Pero kung magkasala laban sa iyo ang kapatid mo, pumunta ka at pagsabihan mo siya sa pagitan n'yong dalawa lang. Kung pakinggan ka niya, nakuha mo ang kapatid mo.<Fr>
<FR>Pero kung sakaling di siya makinig, magsama ka pa ng isa o dalawa para sa pamamagitan ng bibig ng dalawa o tatlong testigo, mapapatunayan ang bawat salitang sinabi.<Fr>
<FR>Kung sakaling tumanggi pa rin siyang makinig sa kanila, sabihin mo na sa Konggregasyon. At kung tumanggi pa rin siyang makinig sa Konggregasyon, ituring mo na siyang gaya ng isang pagano at kolektor ng buwis.<Fr><CM>
<FR>Sinasabi Ko sa inyo ang totoo, kung gaano man karami ang igapos niyo sa ibabaw ng lupa ay igagapos doon sa langit: at kung gaano man karami ang kalagan niyo sa ibabaw ng lupa ay kakalagan doon sa langit.<Fr>
<TS>Kapangyarihan ng Magkasamang Panalangin ng mga Mananampalataya<Ts><FR>Muli Kong sinasabi sa inyo na kung dalawa sa inyo ay nagkasundo sa ibabaw ng lupa tungkol sa anumang bagay, anumang hilingin nila, ito'y gagawin para sa kanila ng Ama Ko na nasa kalangitan.<Fr>
<FR>Dahil saanman may dalawa o tatlong nagkatipon para sa Aking pangalan, nandoon Ako sa kalagitnaan nila.<Fr><CM>
Sa puntong iyon, paglapit sa Kanya ni Pedro ay sinabi nito, "Panginoon, gaano po kadalas na sa tuwing magkakasala laban sa akin ang kapatid ko ay patatawarin ko pa rin siya? Hanggang pitong beses po ba?"
Sinabi sa kanya ni Jesus, <FR>"Hindi Ko sinasabi sa iyo na hanggang pitong beses, kundi hanggang 70 beses na pito.<Fr>
<TS>Kailangang Magpatawad<Ts><FR>Dahil dito, inihalintulad ang Kaharian ng Kalangitan sa isang taong hari na hiniling na magsagawa ng bilangan kasama ng mga alipin niya.<Fr>
<FR>At nang magsimula siyang magtawag, dinala sa kanya ang isang may utang ng 10,000 talento.<Fr>
<FR>Pero nang wala itong maipambayad, nag-utos ang panginoon niya na ipagbili siya, at ang asawa niya, pati ang mga anak at lahat ng pag-aari niya, gaano man karami. At iyon na ang magiging kabayaran.<Fr>
<FR>Kaya naman nagpatirapa ang alipin, sinamba siya sabay sabi, 'Panginoon, habaan niyo pa po ang pasensya niyo sa akin at ibabalik ko po ang lahat sa inyo!'<Fr>
<FR>Pero nang maantig ang damdamin ng panginoon ng aliping iyon, pinalaya niya ito at pinatawad ang pagkakautang niya.<Fr>
<FR>Pero paglabas ng aliping iyon, nakita niya ang isang kapwa alipin niya na may utang sa kanya ng 100 denaryo, at nang mahawakan ay sinakal niya ito sabay sabi, 'Bayaran mo na ko sa bagay na inutang mo!'<Fr>
<FR>Kaya naman, nang magpatirapa sa paanan niya ang kapwa niya alipin ay nagmakaawa sa kanya sabay sabi, 'Habaan mo pa ang pasensya mo sa akin at ibabalik ko sa iyo lahat!'<Fr>
<FR>Pero hindi na ito pumayag kundi pag-alis ay ipinatapon siya sa loob ng bilangguan hanggang makapagbayad siya sa anumang pagkaka-utang.<Fr>
<FR>At nang makita ng mga kapwa niya alipin ang mga nangyari, sobra silang nalungkot, kaya't pagpunta sa panginoon nila ay ikinuwento nilang lahat ang mga nangyari.<Fr>
<FR>Kaya naman, pagkatawag sa kanya ng panginoon niya ay sinabi nito sa kanya, 'Salbahing alipin! Pinatawad kita sa lahat ng utang na iyon dahil nagmakaawa ka sa akin.<Fr>
<FR>Hindi ba't nararapat lang din na maawa ka sa kapwa-alipin mo kung paanong naawa rin ako sa iyo?'<Fr>
<FR>Kaya't nang magalit ang panginoon niya ay pinadakip siya nito sa mga opisyal ng bilangguan hanggang sa mabayaran niya ng buo ang pagkaka-utang dito.<Fr>
<FR>Ganyan rin ang gagawin sa inyo ng Ama Kong nasa langit kung hindi niyo patawarin kada isang kapatid niyo mula sa puso niyo sa mga kasalanan nila."<Fr>
<TS>Tungkol sa Pag-Aasawa<Ts>At dumating ang panahon nang matapos ni Jesus sabihin ang mga salitang ito, umalis Siya mula sa Galilea at pumunta sa loob ng lupain ng Judea sa kabilang ibayo ng Jordan.
At sinundan Siya ng napakaraming tao at pinagaling Niya sila roon.
At ang mga Pariseo'y lumapit sa Kanya na sinusubok Siya at nagsasabi sa Kanya kung tama ba sa isang tao na hiwalayan ang asawa nito batay sa kada akusasyon.
Pero nang sumagot ay sinabi Niya sa kanila, <FR>"Hindi niyo ba nabasa na mula sa simula ang gumawa sa kanila ay ginawa silang lalake at babae,"<Fr>
At sinabi Niya, <FR>"Dahil dito iiwan ng lalake ang ama at ang ina niya at makikisama sa misis niya at ang dalawa ay magiging isa nang katawan.<Fr>
<FR>Kaya't hindi na sila dalawa kundi isa nang katawan. Kaya naman, ang pinagsama ng Diyos ay huwag paghiwalayin ng tao."<Fr>
Sinabi nila sa Kanya, "Bakit naman inutos ni Moises na magbigay ng kasulatan ng paghihiwalay, at hiwalayan siya?"
Sinabi Niya sa kanila, <FR>"Dahil ayon sa katigasan ng puso niyo kaya pinayagan kayo ni Moises na hiwalayan ang mga asawa niyo. Pero hindi ginawang ganito mula pa sa umpisa.<Fr>
<FR>Pero sinasabi Ko sa inyo na sinumang hihiwalayan ang misis niya (maliban kung ang dahilan ay kasalanang sexual) at magpapakasal sa iba ay nakikiapid. Ang magpakasal sa hiniwalayang babae ay nakikiapid rin."<Fr><CM>
Sabi sa Kanya ng mga alagad Niya, "Kung ganito po ang kinakaharap ng taong may asawa, mabuti pa pong hindi na mag-asawa!"
Pero ang sabi Niya sa kanila, <FR>"Hindi tatanggapin ng lahat ang salitang ito, maliban sa kanilang pinagkalooban nito.<Fr>
<FR>Dahil may mga lalaking kapon na mula pa sa tiyan ng ina nila na isinilang na ganito, at may mga lalaking kinapon ng mga tao, pero mayroon namang lalaking kinapon ang kanilang mga sarili alang-alang sa Kaharian ng Kalangitan. Tanggapin ng may kakayahang tumanggap."<Fr><CM>
<TS>Huwag Hadlangang Lumapit kay Jesus ang mga Bata<Ts>Sa puntong iyon ay dinala nila sa Kanya ang mga maliliit na bata para sana'y mapatungan sila ng mga kamay Niya at maipanalangin; pero sinaway sila ng mga alagad.
Pero sinabi ni Jesus, <FR>"Pabayaan niyo ang mga maliliit na bata at huwag niyo silang pagbawalang lumapit sa Akin, dahil nabibilang sa mga tulad nila ang Kaharian ng Kalangitan."<Fr>
At pagkapatong ng mga kamay sa kanila ay umalis na Siya roon.<CM>
<TS>Pagsunod kay Jesus – Susi sa Walang Hanggang Buhay<Ts>At biglang may isang lumapit sa Kanya na nagsabi, "Mabuting Guro, ano pong kabutihan ang dapat kong gawin pa para makamtan ko ang walang hanggang Buhay?"
Pero ang sabi Niya sa kanya, <FR>"Bakit mabuti ang tawag mo sa Akin? Walang mabuti maliban sa nag-iisang Diyos. Pero kung gusto mong makapasok sa loob ng Buhay, pakaingatan mong gawin ang mga Kautusan.<Fr>
Sinabi nito sa Kanya, "Alin po?" Sinabi naman ni Jesus na, <FR>"'Huwag kang papatay ng tao, huwag kang makikiapid, huwag kang magnanakaw, huwag kang magsisinungaling.<Fr>
<FR>Parangalan mo ang tatay at ang nanay mo, at mamahalin mo ang kapwa mo ng tulad sa sarili.'"<Fr>
Sinabi sa Kanya ng batang lalake, "Lahat ng ito ay nagawa ko na po mula pa ng maliit ako, ano pa po ang kulang ko?"
Sinabi sa kanya ni Jesus, <FR>"Kung gusto mong ika'y maging kumpleto, umalis ka, ibenta mo ang mga ari-arian mo, tsaka magbigay ka sa mga mahihirap, at magkakaroon ka ng imbak na kayamanan sa langit. Tapos ay pumarito ka't sumunod sa Akin."<Fr>
Pero nang marinig nitong batang lalake ang Salita, umalis siyang masama ang loob dahil siya'y nagmamay-ari ng napakaraming ari-arian.<CM>
Kaya't sinabi ni Jesus sa mga alagad Niya, <FR>"Sinasabi Ko sa inyo ang totoo na mahihirapang pumasok ang isang taong ubod ng yaman sa loob ng Kaharian ng Kalangitan.<Fr>
<FR>At bukod pa rito ay sinasabi Ko sa inyo na mas madali pa sa isang kamelyong makalusot sa butas ng karayom kaysa sa isang taong ubod ng yaman na makapasok sa loob ng Kaharian ng Diyos."<Fr>
At sobrang nagulat ang mga alagad Niya nang marinig iyon sabay sabi, "Sino ngayon ang may kakayahang maligtas?"
At pagharap ni Jesus ay sinabi sa kanila, <FR>"Sa tao, ito ay imposible, pero sa pamamagitan ng Diyos lahat ay posible."<Fr>
<TS>Gantimpala ng Pagsunod kay Jesus<Ts>Sa puntong iyon ay sumagot si Pedro at sinabi sa Kanya, "Tignan Niyo po, iniwan po namin ang lahat at sinunod Kayo. Ano po ngayon ang mangyayari sa amin?"
At sinabi ni Jesus sa kanila, <FR>"Sinasabi Ko sa inyo ang totoo na kapag naluklok na ang Anak ng Tao sa trono ng Kanyang kadakilaan sa panahon ng Panunumbalik ng Lahat, kayong mga sumunod sa Akin ay maluluklok rin sa 12 trono para hatulan niyo ang 12 tribo ng Israel.<Fr>
<FR>At kada isang mag-iwan ng mga bahay, o mga kapatid na lalake, o mga kapatid na babae, o ama, o ina, o asawa, o mga anak, o mga lupain alang-alang sa pangalan Ko, ay 100 beses na tatanggap nito, at magmamana ng walang hanggang Buhay.<Fr>
<FR>Pero maraming una na mahuhuli, at huling mauuna."<Fr>
<TS>Talinghaga ng mga Upahang Manggagawa<Ts><FR>"Dahil ang Kaharian ng Kalangitan ay tulad sa taong namumuno sa isang sambahayan na lumabas ng maagang-maaga para umupa ng mga manggagawa para sa ubasan niya.<Fr>
<FR>At nang sumang-ayon siya kasama ng mga manggagawa sa isang denario sa buong araw, pinapunta niya sila doon sa ubasan niya.<Fr>
<FR>At paglabas niya ng bandang alas nuwebe ng umaga, nakita niya ang ilang nakatayo lang na walang ginagawa sa gitna ng plasa.<Fr>
<FR>Sinabi niya rin sa kanila, 'Pumunta rin kayo doon sa ubasan, at ibibigay ko sa inyo ang anumang nararapat.' At nagpunta nga sila.<Fr>
<FR>Ganito rin ang ginawa niya nang muli siyang lumabas ng bandang tanghaling tapat at alas tres ng hapon.<Fr>
<FR>Pero bandang alas singko ng hapon, paglabas niya ay nakita niya ang ilang nakatayo't walang ginagawa, kaya't sinabi niya sa kanila, 'Bakit nakatayo lang kayo rito ng buong araw na walang ginagawa?'<Fr>
<FR>Sinabi nila sa kanya, 'Wala po kasi sa aming magbigay ng trabaho.' Sinabi niya sa kanila, 'Pumunta rin kayo doon sa ubasan at tatanggapin niyo ang anumang nararapat.'<Fr>
<FR>Pero pagsapit ng gabi, sinabi ng may-ari ng ubasan sa katiwala niya, 'Tawagin mo ang mga manggagawa at ibigay mo na ang kabayaran sa trabaho nila. Simulan mo mula sa pinaka-huli hanggang sa pinaka-una.<Fr>
<FR>Kaya't paglapit ng mga pang alas singko ng hapon, tumanggap ang bawat isa sa kanila ng isang denaryo.<Fr>
<FR>At paglapit ng mga nauna, akala nila na mas marami silang tatanggapin, pero sila rin ay tumanggap ng tig-iisang denaryo.<Fr>
<FR>At nang tumanggap ay nagreklamo sila laban sa pinuno ng sambahayan<Fr>
<FR>sabay sabing, 'Itong mga nahuli ay nagtrabaho lang ng isang oras at ginawa niyo silang kapantay lang naming nagdanas ng hirap sa araw at sa initan?'<Fr>
<FR>At pagsagot ay sinabi niya sa isa sa kanila, 'Kaibigan, wala akong ginagawang masama sa iyo. Hindi ba't sumangayon ka sa akin sa isang denaryo?<Fr>
<FR>Kunin mo na ang sa iyo at umalis ka na. Pero gusto kong ibigay sa nahuling ito ang katulad rin ng sa iyo.<Fr>
<FR>O hindi ba tama lang sa akin na gawin ang gusto ko sa anumang pag-aari ko? Di kaya ang mata mo ay masama dahil mabait ako?'<Fr>
<FR>Kaya't ang mga huli ay mauuna, at ang mga una ay mahuhuli. Dahil marami ang mga tinawag, pero kakaunti lang ang mga napili."<Fr><CM>
<TS>Sinabi ni Jesus sa mga Alagad ang Mangyayari sa Kanya<Ts>At pag-akyat ni Jesus sa Jerusalem ay tinipon Niya ang 12 alagad palayo sa iba sa gitna ng daan, at sinabi sa kanila,
<FR>"Pansinin niyo, paakyat na tayo sa Jerusalem at ang Anak ng Tao ay ibibigay sa kamay ng mga pangulo ng kaparian at mga dalubhasa sa Biblia, at hahatulan nila Siyang maparusahan ng kamatayan.<Fr>
<FR>At ibibigay Siya sa kamay ng mga dayuhan para paglaruan at latiguhin, tsaka ipako sa krus. At sa ikatlong araw ay babangon Siya."<Fr><CM>
Sa puntong iyon ay lumapit sa Kanya ang nanay ng mga anak ni Zebedeo kasama ang mga lalaking anak nito na sumasamba at humihingi ng isang bagay mula sa Kanya.
At ang sabi Niya rito, <FR>"Anung gusto mo?"<Fr> Sinabi nito sa Kanya, "Marapatin Niyo po sanang makaupo ang dalawang anak ko pong ito, isa sa kanan Niyo at isa naman sa kaliwa sa loob ng kaharian Niyo."
Pero nang sagutin ni Jesus ay sinabi Niya, <FR>"Hindi niyo alam ang hinihingi niyo. Kaya niyo bang inuman ang basong malapit Ko nang inuman at mailublob sa paglulublob kung saan Ako inilulublob?"<Fr> Sinabi nila sa Kanya, "Kaya po namin."
<TS>Paglilingkod ang Daan sa Kadakilaan<Ts>At sinabi Niya sa kanila, <FR>"Totoong iinuman niyo ang baso Ko, at mailulublob sa paglulublob kung saan Ako inilulublob; pero ang pag-upo niyo sa kanan Ko at sa kaliwa Ko ay hindi sa Akin nakasalalay, bagkus ang mga ito'y para sa mga napaglaanan na ng Ama Ko."<Fr>
At nang marinig ito ng 10, sobra silang nainis doon sa dalawang magkapatid.
Pero nang palapitin sila ni Jesus ay sinabi Niya, <FR>"Alam niyo naman na ang mga pinuno ng mga bansa ay sapilitang pinasusunod ang mga ito, at ang mga dakila ang siyang naghahari sa kanila.<Fr>
<FR>Pero hindi magiging ganito sa inyo, kundi sinuman sa inyo ang gustong maging dakila, dapat siyang maging lingkod niyo.<Fr>
<FR>At sinumang sa inyo ang gustong maging pinuno, dapat siyang maging alipin niyo.<Fr>
<FR>Kung paano ang Anak ng Tao ay hindi dumating para paglingkuran kundi para maglingkod at ibigay ang sarili Niya bilang pantubos sa nakararami."<Fr><CM>
<TS>Huwag Manghinawang Tumawag kay Jesus<Ts>At pagkalabas nila mula sa Jerico, sumunod sa Kanya ang sangkatutak na tao.
At biglang may dalawang bulag na nakaupo sa tabi ng kalsada na nang marinig na si Jesus ay naglalakad roon ay pasigaw na sinabi, "Maawa Kayo sa amin, Panginoon, Anak ni David!"
At pinagsabihan sila ng mga tao na manahimik. Pero lalo lang silang sumigaw habang sinasabi, "Maawa kayo sa amin, Panginoon, Anak ni David!"
Kaya't napahinto si Jesus, tinawag sila at sinabi, <FR>"Ano ba ang gusto n'yong gawin Ko para sa inyo?"<Fr>
Sinabi nila sa Kanya, "Panginoon, na mabuksan ang aming mga mata!"
At nang maantig ang damdamin ni Jesus, hinipo Niya ang mga mata nila, at biglang nakakitang muli ang kanilang mga mata, at sila'y sumunod sa Kanya.
<TS>Naghanda si Jesus sa Pagpunta Niya sa Jerusalem<Ts>At nang malapit na sila sa Jerusalem at nakarating na sa Betfage malapit sa bundok ng Olibo, nagpadala si Jesus sa puntong iyon ng dalawang alagad.
Sabi sa kanila, <FR>"Pagpunta niyo sa loob ng barangay na nasa harapan niyo, matatagpuan niyo rin agad ang isang asnong nakatali at isang bisirong asno na kasama nito. Pag nakalag niyo na ay dalhin niyo ang mga ito sa Akin.<Fr>
<FR>At kung may magsabi sa inyo ng anuman, sabihin niyo na may paggagamitan ang Panginoon sa kanila, at agad niyang ipapadala ang mga ito."<Fr>
Kaya't nangyari ang lahat ng ito para matupad ang naipahayag sa pamamagitan ng propeta na nagsasabing,
"Sabihin niyo sa babaing anak ni Sion, 'Pagmasdan mo, ang Hari mo ay maamong lumalapit sa iyo at nakasakay sa ibabaw ng isang asno at isang bisirong anak ng asno.'"
Kaya't umalis ang mga alagad, at ginawa ang ayon sa inutos sa kanila ni Jesus.<CM>
<TS>Ang  Pagdating ng Hari<Ts>Dinala nila ang asno at ang bisirong asno, tsaka inilagay sa ibabaw ng mga ito ang mga balabal nila, at naupo Siya sa ibabaw ng mga ito.
At ang karamihan ng mga tao ay naglatag ng kanilang mga balabal sa ibabaw ng kalsada, ang iba naman ay pinagpuputol ang mga sanga mula sa mga puno at nilagay ang mga ito sa ibabaw ng kalsada.
At ang mga tao na nasa unahan pati ang mga sumusunod ay pasigaw na sinasabi, "Mabuhay ang Anak ni David! Purihin<RF> o "Mapalad"<Rf> ang paparating sa pangalan ng Panginoon! Mabuhay sa Kataas-taasan!"
At pagpasok Niya sa loob ng Jerusalem, nagkagulo ang buong lungsod. Sabi nila, "Sino ba ito?"
At sinabi ng mga tao, "Ito ay si Jesus ang propeta na mula sa Nazaret sa Galilea."<CM>
At pumasok si Jesus sa loob ng templo ng Diyos at pinaalis lahat ng mga nagtitinda at bumibili sa loob ng templo, at tinaob Niya ang mga lamesa ng mga nagpapalit ng pera, pati ang mga upuan ng mga nagtitinda ng mga kalapati.
At sinabi Niya sa kanila, <FR>"Ito ang nakasulat, 'Ang bahay Ko ay tatawaging bahay-panalanginan,' pero ginawa niyo itong lungga ng mga mandarambong!"<Fr>
At lumapit sa kanya ang mga bulag at mga pilay sa loob ng templo at pinagaling Niya sila.
<TS>Ipinagtanggol ni Jesus ang mga Nagdiriwang sa Diyos<Ts>Pero nang makita ng mga presidente ng kaparian at ng mga dalubhasa sa Biblia ang mga himala na Kanyang ginawa at ang mga batang nagsisigawan sa loob ng templo, at nagsasabing, "Mabuhay ang Anak ni David," nainis sila
at sinabi sa Kanya, "Naririnig Mo ba ang sinasabi ng mga ito?" At ang sabi ni Jesus sa kanila, <FR>"Oo naman. Hindi niyo ba kailanman nabasa na mula sa bibig ng mga bata at mga pasusuhin ay ginawa Mong sakdal ang papuri?"<Fr><CM>
At nang iwanan sila ay nagpunta Siya sa labas ng lungsod papunta ng Betanya, at nagpalipas roon ng gabi.
At kinaumagahan, pagbalik Niya sa loob ng lungsod, nagutom Siya.
At pagkakita sa isang puno ng igos sa tabi ng daan, lumakad Siya papunta rito pero wala ritong natagpuan kundi mga dahon lamang. At sinabi Niya rito, <FR>"Hindi ka na kailanman magkaka bunga."<Fr> At biglang natuyo ang puno ng igos.
At nagtaka ang mga alagad nang masaksihan ito. Sabi nila, "Paanong biglang natuyo ang puno ng igos?"
<TS>Kapangyarihan ng Pananalig<Ts>Sumagot si Jesus at sinabi sa kanila, <FR>"Sinasabi Ko sa inyo ang totoo, kung mayroon kayong pananalig at hindi nag-aalinlangan, hindi lang itong sa puno ng igos ang magagawa niyo. Sa halip, kung sa bundok na ito ay sabihin niyo, 'Matanggal ka at malagay sa gitna ng dagat,' mangyayari iyon.<Fr>
<FR>At lahat ng bagay ay tatanggapin niyo, anuman ang hiniling niyo, kung nananalig sa pamamagitan ng panalangin."<Fr><CM>
<TS>Sinagot ni Jesus ang mga Tumutuligsa sa Kanya<Ts>At pagdating Niya sa loob ng Templo, habang nagtuturo Siya, lumapit sa Kaniya ang mga presidente ng kaparian at ang mga matatandang pinuno ng bayan na nagsabing, "Sa kaninong kapangyarihan Mo ginagawa ang mga ito? At sino ang nagbigay sa iyo ng kapangyarihang ito?"
At pagsagot ni Jesus ay sinabi sa kanila, <FR>"Tatanungin Ko rin kayo tungkol sa isang paksa na kung sasabihin niyo sa Akin, sasabihin Ko rin sa inyo sa kaninong kapangyarihan Ko ginagawa ang mga ito.<Fr>
<FR>Ang paglulublob ni Juan, mula ito saan? Mula sa langit o mula sa mga tao?"<Fr> Pero nagdiskusyon ang mga ito sa kani-kanilang mga sarili na nagsasabi, "Kung sasabihin nating mula sa langit, sasabihin naman Niya sa atin, 'Kung gayon, ano'ng dahilan bakit hindi niyo siya pinaniwalaan?'
Pero kung sasabihin naman natin na mula sa mga tao, takot lang natin sa taong bayan, dahil lahat ay tinuturing si Juan bilang propeta!"
At nang sagutin si Jesus ay sinabi nila, "Hindi namin alam." Sinabi rin Niya sa kanila, <FR>"Hindi Ko rin sasabihin sa inyo kung kaninong kapangyarihan ginagawa Ko ang mga bagay na ito.<Fr><CM>
<TS>Sumunod Gamit ang Puso, Hindi Nguso<Ts><FR>Pero ano sa palagay niyo sa isang taong may dalawang anak na paglapit sa una ay sinabi, 'Anak, umalis ka ngayong araw at magtrabaho ka roon sa ubasan ko.'<Fr>
<FR>Pero nang sumagot ito ay sinabi, 'Ayoko.' Pero pagkatapos magsisi, nagpunta ito.<Fr>
<FR>At paglapit sa pangalawa ay ga'non din ang sinabi niya. At nang sumagot ito ay sinabi, 'Punta po ko, Panginoon!' Pero hindi ito nagpunta.<Fr>
<FR>Alin sa dalawa ang tumupad sa kagustuhan ng Ama?"<Fr> Sinabi nila sa Kanya, "Ang nauna po." Sabi sa kanila ni Jesus, <FR>"Sinasabi Ko sa inyo ang totoo na ang mga kolektor ng buwis at ang mga babaing bayaran ay mauuna pa sa inyong makapasok sa loob ng Kaharian ng Diyos.<Fr>
<FR>Dahil dumating sa inyo si Juan sa pamamagitan ng landas ng katuwiran, at hindi niyo siya pinaniwalaan, pero ang mga kolektor ng buwis at ang mga babaing bayaran ay naniwala sa kanya. Pero pagkatapos niyong masaksihan ito ay di pa rin kayo nagbago ng isip para paniwalaan siya.<Fr><CM>
<TS>Talinghaga ng Taong May Ari ng Ubasan<Ts><FR>Makinig kayo sa isa pang talinghaga. May isang tao na siyang pinuno ng sambahayan na nagtanim ng ubasan. Pagtapos ay naglagay siya rito ng bakod, tsaka naghukay ng pigaan ng ubas sa gitna nito. Nagtayo rin siya ng tore at pinagkatiwala ito sa mga manggagawa ng ubasan, sabay alis ng bansa.<Fr>
<FR>At nang papalapit na ang tamang panahon para anihin ang mga bunga, nagpadala siya ng mga alipin niya papunta sa mga nangangasiwa ng ubasan para kunin ang mga ani niya.<Fr>
<FR>At nang patuluyin ng mga katiwala sa ubasan ang mga alipin niya, inupakan nila ang isa, ang isa naman ay pinatay nila, at ang isa ay pinagbabato.<Fr>
<FR>Muli siyang nagpadala ng iba pang mga alipin, mas marami pa sa nauna, at parehas rin ang ginawa ng mga ito sa kanila.<Fr>
<FR>At sa bandang huli ay pinadala niya sa kanila ang anak niya na nagsabing, 'Mahihiya sila sa anak ko.'<Fr>
<FR>Pero ng makita ng mga katiwala ng ubasan ang anak, sinabi nila sa kanilang mga sarili, 'Ito ang siyang tagapagmana. Halikayo! Patayin natin siya nang sa ga'non ay mapasa atin ang mana niya.'<Fr>
<FR>At pagkadakip sa kanya ay kanilang itinaboy sa labas ng ubasan tsaka nila pinatay.<Fr>
<FR>Kaya naman, pag dumating na ang may-ari ng ubasan, ano kaya ang gagawin niya sa mga katiwalang iyon?"<Fr>
Sabi nila sa Kanya, "Walang pakundangan niyang papatayin ang mga salbahing iyon, at ipagkakaloob niya ang ubasan sa ibang katiwala na magbabalik sa kanya ng mga bunga pagdating ng kapanahunan ng mga ito."
<TS>Binaliwala ng mga Pinuno ng Simbahan si Jesus<Ts>Sabi sa kanila ni Jesus, <FR>"Hindi niyo ba kailanman nabasa ang nakapaloob sa Biblia, 'Ang batong di tinanggap ng mga nagtatayo ng gusali, ito ang Siyang naging pangunahing panulukan. Ito ay nagmula sa Panginoon, at ito'y kahanga-hanga sa ating paningin!'<Fr>
<FR>Dahil dito sinasabi Ko sa inyo na kukunin mula sa inyo ang Kaharian ng Diyos, at ipagkakaloob sa mga dayuhan na magbibigay ng mga bunga nito.<Fr>
<FR>At ang mahulog sa ibabaw ng batong ito ay magkakadurog-durog, at mapupulbos ang sinumang mabagsakan nito sa ibabaw."<Fr>
At nang marining ng mga presidente ng kaparian at ng mga Pariseo ang mga talinghaga Niya, naunawaan nila na nagsasalita Siya patungkol sa kanila.
Pero nang tangkain nilang dakipin Siya, natakot sila sa taong bayan dahil tinuturing nila Siya bilang isang propeta.
<TS>Talinghaga ng Kasalan<Ts>At pagsagot ni Jesus muli Siyang nagsalita sa kanila sa pamamagitan ng talinghaga na nagsabing,
<FR>"Ang Kaharian ng Kalangitan ay tulad sa isang taong may kaharian<RF> Sa Griego ay "hari"<Rf> na naghanda ng isang kasalan para sa anak niyang lalake.<Fr>
<FR>At nagpadala siya ng mga alipin niya para tawagin ang mga naimbitahan doon sa kasalan, pero hindi nila gustong pumunta.<Fr>
<FR>Muli pa siyang nagpadala ng iba pang mga alipin at nagbilin, 'Sabihin niyo sa mga imbitado, Tignan niyo, hinanda ko na ang kakainin natin<RF> Sa Griego, "ko"<Rf>: kinatay na ang mga baka at ang mga pinatabang hayop ko at lahat ng bagay ay handa na. Tara na, punta na kayo dito sa kasalan!'<Fr>
<FR>Pero matapos nilang baliwalain iyon ay nag-alisan na sila, ang isa'y nagpunta sa kanyang bukid, ang isa nama'y doon sa tindahan niya.<Fr>
<FR>Ang naiwan nama'y sinunggaban ang mga alipin niya, binastos sila, at saka pinatay.<Fr>
<FR>At nang marinig iyon ng hari, nagalit siya. Matapos ipadala ang mga sundalo niya, nilupig niya ang mga mamamatay taong iyon, at sinilaban ang lungsod nila.<Fr>
<FR>Tapos sinabi niya sa mga alipin niya, 'Totoong ang kasalan ay handa na, pero ang mga naimbitahan ay hindi karapat-dapat.<Fr>
<FR>Kaya't pumunta kayo sa gitna ng hangganan ng mga malalaking kalsada at imbitahan n'yong pumunta sa kasalan gaano man karaming makita niyo.'<Fr>
<FR>At nang pumunta ang mga alipin na ito sa gitna ng mga malalaking kalsada, dinala nila ang lahat ng nakita nila gaano man karami, ang masasama pati na rin ang mabubuti, kaya't napuno ng mga bisita ang kasalan.<Fr>
<FR>At nang dumating ang hari para tignan ang mga panauhin, nakita niya roon ang isang taong hindi nagsuot ng damit pangkasal.<Fr>
<FR>Kaya't sinabi niya rito, 'Kaibigan, paano ka nakapasok dito nang hindi man lang nakadamit pangkasal?' At hindi na ito makasagot.<Fr>
<FR>Pagkatapos ay sinabi ng hari sa mga lingkod, 'Pag natalian na ang mga paa at mga kamay niya, kunin niyo siya, at itapon niyo sa gitna ng kadiliman sa labas. Magkakaroon doon ng iyakan at ng pagngangalit ng ngipin.<Fr>
<FR>Dahil marami ang mga tinawag, pero kakaunti ang mga pinili."<Fr><CM>
<TS>Sinubukan ng mga Pinuno ng Simbahang Pabagsakin si Jesus<Ts>Matapos umalis ng mga Pariseo, nagsagawa sila ng  pagpupulong kung paano nila Siya mahuhuli sa gitna ng pagsasalita.
At nagpadala sila sa Kanya ng mga alagad nila kasama ang mga opisyal ni Herodes. Sabi nila, "Guro, alam po namin na totoo po Kayo at nagtuturo sa paraan ng Diyos sa pamamagitan ng katotohanan, at wala Kayong pakialam kanino man, dahil di Kayo tumitingin sa panlabas na katangian ng mga tao. 
Kaya naman, sabihin Niyo po sa amin, kung ano sa palagay Niyo, dapat bang magbigay ng buwis kay Cesar o hindi?
Pero nang malaman ni Jesus ang kasamaan nila, sinabi Niya, <FR>"Mga ipokrito, bakit niyo Ako sinusubukan?<Fr>
<FR>Ipakita niyo sa Akin ang pambayad ng buwis." At inabot nila sa Kanya ang isang denaryo.<Fr>
<FR>At sinabi Niya sa kanila, "Kaninong larawan at titulo ang nakalagay dito?"<Fr>
Sinabi nila sa Kanya, "Kay Cesar." Pagtapos ay sinabi Niya sa kanila, <FR>"Ibalik niyo kay Cesar, kung ganoon, ang mga bagay na kay Cesar, at ang sa Diyos iyong mga bagay na sa Diyos."<Fr>
At namangha sila nang marinig, pagtapos ay iniwan nila Siya't umalis.<CM>
<TS>Aral Tungkol sa Buhay na Darating<Ts>Nang araw na iyon, pinuntahan Siya ng mga Saduseo na nagsasabi na hindi magbabangon ang mga patay. Tinanong rin nila Siya
na nagsabing, "Guro, sinabi ni Moises na kung may isang mamatay na walang anak, pakakasalan ng kapatid niya ang asawa niya at siyang magtataguyod ng binhi para sa kapatid niya.
Mayroon ring kasama namin na pito pang lalaking kapatid; pero namatay ang unang kinasal na walang binhi, kaya't iniwan niya ang kanyang asawa sa kapatid niya.
Ganito rin ang nangyari sa pangalawa, pati na sa pangatlo hanggang sa ikapito.
At pagkatapos ng lahat ng ito, namatay rin ang asawang babae.
Samakatuwid, sa panahon ng pagbabangon ng mga patay, sino kaya mula roon sa pito ang mapapangasawa niya, dahil siya'y napasa kanilang lahat?"
At nang sumagot si Jesus ay sinabi Niya sa kanila, <FR>"Nagkakamali kayo, dahil hindi niyo nauunawaan ang Biblia ni ang kapangyarihan ng Diyos.<Fr>
<FR>Dahil sa panahon ng pagbangon ng mga patay, hindi na sila ikakasal ni ibibigay para makasal, pero magiging tulad na sila sa mga anghel ng Diyos sa langit.<Fr>
<FR>At tungkol naman sa pagbangon ng mga patay, hindi niyo ba nabasa ang pinahayag sa inyo sa ilalim ng Diyos na sinasabi,<Fr>
<FR>'Ako ang Diyos ni Abraham, at ang Diyos ni Isaac, at ang Diyos ni Jacob?' Ang Diyos ay hindi Diyos ng mga patay, kundi ng mga nabubuhay."<Fr>
At nang marinig ito ng mga tao, namangha sila tungkol sa doktrina Niya.<CM>
Pero nang marinig ng mga Pariseo na napatahimik Niya ang mga Saduseo, nagpulong sila tungkol sa bagay na ito.
At sa layon na subukin Siya, tinanong Siya ng isa sa kanila na dalubhasa sa Batas. At sinabi nito,
"Guro, aling dakilang utos ang nasa Batas<RF>ni Moises<Rf>?"
At sinabi ni Jesus sa kanya, <FR>"Mamahalin mo ang Panginoon mong Diyos ng buong puso mo, at ng buong buhay<RF>Ang literal ay "kaluluwa" o "hininga"<Rf> mo, at ng buong kaisipan mo.<Fr>
<FR>Ito ang siyang una at dakilang utos.<Fr>
<FR>At ang pangalawa ay tulad nito, 'Mamahalin mo ang kapwa mo gaya ng sarili mo.'<Fr>
<FR>Sa dalawang utos na ito nakatali ang kabuuang Batas<RF>ni Moises<Rf>, at ang mga Propeta.<Fr>
Pero habang nagkakatipon ang mga Pariseo, tinanong sila ni Jesus
na nagsabing, <FR>"Anung masasabi niyo tungkol sa Kristo? Kanino ba Siyang anak?"<Fr> Sabi nila sa Kanya, "Kay David."
Sinabi Niya sa kanila, <FR>"Kung gayon, paanong nangyari na tinatawag Siya ni David na 'Panginoon' sa pamamagitan ng Espiritu na nagsabing,<Fr>
<FR>'Sinabi ng Panginoon sa Panginoon ko, Umupo Ka sa kanan Ko hanggang sa gawin Kong apakan ng mga paa Mo ang mga kalaban Mo.'<Fr>
<FR>Kaya't kung tinatawag Siyang 'Panginoon' ni David, paano Siya nito magiging anak?"<Fr>
Pero walang nakasagot, ni isang salita, sa Kanya, at wala nang kahit isang nagtangkang magtanong sa Kanya mula nang araw na iyon.
<TS>Tinuligsa ni Jesus ang mga Masasamang Pinuno<Ts>Kaya't nagsalita si Jesus sa taumbayan at sa mga alagad Niya
na nagsabing, <FR>"Ang mga dalubhasa sa Biblia at ang mga Pariseo ang siyang nakaupo sa puwesto ni Moises.<Fr>
<FR>Kaya lahat ng bagay na sabihin nila sa inyong gawin, gaano man karami, ay tuparin niyo at sundin. Pero huwag kayong mamuhay batay sa mga gawain nila, dahil nag-uutos sila pero hindi nila iyon ginagawa.<Fr>
<FR>Dahil nagtatali sila ng mga mabibigat na dalahin at napakahirap bitbitin tapos ay nilalagay nila sa ibabaw ng balikat ng mga tao, pero kahit na daliri man lang nila, wala silang intensyong galawin ang mga ito.<Fr>
<FR>Pero lahat ng mga aksyon nila ay ginagawa nila para makita ng mga tao. Ginagawa rin nilang malapad ang kanilang mga anting-anting at pinalalapad nila ang mga laylayan ng mga sotana nila,<Fr>
<FR>At bukod pa dyan, gustong-gusto nila ang mga mahahalagang puwesto sa gitna ng mga handaan at ang mga pangunahing mga upuan sa loob ng mga simbahan,<Fr>
<FR>tsaka ang mga pagpapakilala sa kanila sa gitna ng mga malalaking pagtitipon, at pagka tinatawag sila ng mga taong, 'Dakilang guro, dakilang guro!'<Fr>
<TS>Magkakapatid ang Maging Turingan N’yo<Ts><FR>Pero huwag kayong papatawag na 'Dakilang Guro'<RF> Gr. "Rabbi"<Rf> dahil iisa ang inyong tagapagturo, ang Kristo, at lahat kayo ay magkakapatid.<Fr>
<FR>At huwag niyo tatawaging Ama ang sinuman sa inyo sa ibabaw ng lupa, dahil ang Ama niyo ay nag-iisa - Siya na nasa kalangitan.<Fr>
<FR>Ni huwag kayong patawag na mga tagapagturo dahil nag-iisa ang inyong guro, ang Kristo.<Fr>
<FR>Pero ang mas dakila sa inyo ang siyang magiging lingkod niyo.<Fr>
<FR>Bukod pa rito, sinuman ang magtataas ng kanyang sarili ay ibababa, at sinuman ang magbababa sa kanyang sarili ay itataas.<Fr>
<FR>Lagot kayong mga dalubhasa sa Biblia at mga Pariseo, mga ipokrito! Anupat kinakandaduhan niyo ang Kaharian ng Kalangitan sa paningin<RF>o "sa harapan"<Rf> ng mga tao. Dahil kayo mismo ay hindi makapasok, hindi niyo rin hinahayaang makapasok ang mga pumapasok dito.<Fr>
<FR>Pero lagot kayong mga dalubhasa sa Biblia at mga Pariseo, mga ipokrito! Dahil nilalamon niyo ang bahay ng mga biyuda, at sa inyong pagpapanggap ay nananalangin ng pagkahaba-haba. Dahil rito ay tatanggap kayo ng sobra-sobrang kaparusahan.<Fr>
<FR>Lagot kayong mga dalubhasa sa Biblia at mga Pariseo, mga ipokrito! Dahil nagpupunta kayo sa dagat at sa mga disyerto para makagawa ng isang bagong tagasunod. At pag nangyari na ito, ginagawa niyo siyang dalawang patong na mas kampon<RF>Gr. "lalaking anak"<Rf> ng impiyerno kaysa sa inyo.<Fr>
<FR>Lagot kayong mga bulag na taga-akay na nagsasabing, 'Sinumang nangako sa loob ng templo, iyon ay wala lang; pero ang sinumang nangako sa harap ng ginto ng templo ay may pananagutan.'<Fr>
<FR>Mga hangal at mga bulag! Dahil ano ba ang mas dakila, ang ginto o ang templo na nagpapabanal sa ginto?<Fr>
<FR>At ito pa, 'Ang sinumang nangako sa harap ng altar, iyon ay wala lang; pero ang sinumang nangako sa harap ng handog na nakapatong roon ay may pananagutan.'<Fr>
<FR>Mga hangal at mga bulag! Dahil ano ba ang mas dakila, ang handog o ang altar na nagpapabanal sa handog?<Fr>
<FR>Kaya't ang mangako sa harap ng altar ay nangangako sa harap nito at sa lahat ng mga nakapatong rito.<Fr>
<FR>At ang nangako sa harap ng templo ay nangangako sa harap nito at sa harap ng Nananahan dito.<Fr>
<TS>Huwag Pabayaan ang Katarungan, Kahabagan at Katapatan<Ts><FR>At ang nangako sa langit ay nangangako sa trono ng Diyos at sa nakaupo sa ibabaw nito.<Fr>
<FR>Lagot kayong mga eksperto sa Biblia at mga Pariseo, mga ipokrito! Sa dahilang nagbabayad kayo ng mga ikapo ng minta, pati ng anis, at ng komino, pero pinabayaan niyo ang mas matitimbang na bagay ng Batas<RF>ni Moises<Rf>: ang katarungan, at ang kahabagan, at saka ang pananalig. Kinakailangang magawa ang mga ito nang di rin pinababayaan ang mga nauna<RF>o "ang mga iyon"<Rf>.<Fr>
<FR>Mga bulag na taga-akay na nagsasala ng niknik mula sa inumin, pero lumulunok naman ng kamelyo!<Fr>
<TS>Mga Pinunong Bulag<Ts><FR>Lagot kayong mga dalubhasa sa Biblia at mga Pariseo, mga ipokrito! Sa dahilang nililinis niyo ang labas ng baso at ng pinggan, pero sa kaloob-looban, punung-puno kayo<RF>Gr. sila<Rf> ng pagnanakaw at kawalang disiplina.<Fr>
<FR>Pariseong bulag, linisin mo muna ang loob ng baso at ng pinggan para maging malinis rin ang labas ng mga ito.<Fr>
<FR>Lagot kayong mga dalubhasa sa Biblia at mga Pariseo, mga ipokrito! Dahil para kayong mga pinaputing nitso na talaga namang nagniningning ang panlabas na kagandahan, pero sa loob nito ay puro mga kalansay ng namatay, at lahat na ng klase ng karumihan.<Fr>
<FR>Katulad niyo rin, sa panlabas ay talaga namang nagpapakita sa mga tao na matutuwid, pero sa kalooban ay punong-puno kayo ng pagkukunwari at kawalang respeto sa Batas ng Diyos.<Fr>
<FR>Lagot kayong mga tagapagturo ng Biblia at mga Pariseo! Mga ipokrito! Sa dahilang nagpapatayo kayo ng mga puntod ng mga propeta at pinagaganda niyo pa ang nitso ng mga matutuwid<Fr>
<FR>tapos sinasabi niyo, 'Kung kami lang ay nabuhay noong panahon ng mga ninuno namin, hindi kami malamang na kasali sa kanila sa pagpapadanak sa dugo ng mga propeta.'<Fr>
<FR>Sa ganitong paraan, pinatutunayan niyo sa inyong mga sarili na mga anak kayo ng mga pumatay sa mga propeta!<Fr>
<FR>Kaya't kayo, punuin niyo na ang hangganan ng kasamaan ng mga ama niyo!<Fr>
<FR>Mga ahas, mga anak ng ulupong! Paano kayo makakatakas mula sa parusa ng impiyerno?<Fr>
<FR>Dahil nga rito, tignan mo, pinadadala Ko sa inyo ang mga propeta, pati na ang mga marurunong at mga mangangaral, pero papatayin niyo ang ilan sa kanila, at ipapako sa krus, at ang ilan sa kanila ay hahambalusin niyo sa loob ng mga simbahan niyo at uusigin niyo sa kada lungsod.<Fr>
<FR>Nang sa gayon ay mapunta sa inyo ang lahat ng dugong matuwid na nabubuhos sa ibabaw ng daigdig, mula sa dugo ni Abel na matuwid hanggang sa dugo ni Zakarias na anak ni Barakias na pinaslang niyo sa pagitan ng templo at ng altar.<Fr>
<TS>Darating ang Kaparusahan sa mga Masasamang Pinuno<Ts><FR>Sinasabi Ko sa inyo ang totoo, lahat ng parusa para sa mga iyon ay ipapataw sa henerasyong ito.<Fr>
<FR>Jerusalem, Jerusalem! Ikaw na namamaslang ng mga propeta at nambabato sa mga pinadala sa iyo<RF>Gr. "kanya"<Rf>! Gaano kadalas Kong ginusto na pagsama-samahin ang mga anak mo sa iyo kung paanong pinagsasama ng inahing manok ang mga sisiw nito sa ilalim ng kanyang mga pakpak, pero ayaw mo!<Fr>
<FR>Tignan mo, iiwan sa iyo ang bahay mo na walang kalaman-laman.<Fr>
<FR>Dahil sinasabi Ko sa inyo, hinding hindi niyo nako makikita mula ngayon hanggang sa sabihin niyo, 'Purihin ang dumarating sa pangalan ng Panginoon!'"<Fr>
<TS>Ang Mga Huling Araw<Ts>At paglabas ni Jesus ay umalis na Siya palayo sa templo, pero lumapit sa kanya ang mga alagad Niya para ipakita sa Kanya ang pagkakayari sa templo.
Pero sinabi ni Jesus sa kanila, <FR>"Diba't nakikita niyo ang lahat ng ito? Sinasabi Ko sa inyo ang totoo, walang<RF> Gr. "walang-walang"<Rf> maiiwan ditong bato sa ibabaw ng isa pang bato na hinding-hindi ibabagsak."<Fr>
At habang Siya'y nakaupo sa taas ng bundok ng Olibo, nagpunta sa Kanya ang mga alagad na lingid sa iba sabay sabi, "Sabihin Niyo po sa amin kung kailan mangyayari ang mga bagay na ito, at ano po ang senyales ng pagbabalik Niyo pati na ang pagtatapos ng panahon."
At pagsagot ni Jesus ay sinabi sa kanila, <FR>"Magmasid kayo ng mabuti nang di kayo malinlang ninuman.<Fr>
<FR>Dahil maraming darating gamit ang pangalan Ko na magsasabi, 'Ako ang Kristo,' at marami silang malilinlang.<Fr>
<TS>Digmaan, Taggutom, Lindol, Peste<Ts><FR>Mangyayari din na maririnig niyo ang tungkol sa mga digmaan, at bali-balita ng mga digmaan. Sikapin niyo na di kayo matakot dahil kailangang mangyari ang lahat ng ito, pero hindi pa iyon ang wakas.<Fr>
<FR>Dahil may bansang maninindigan laban sa bansa, at kaharian laban sa kaharian; at magkakaroon ng mga taggutom, at mga peste, pati na mga lindol sa iba't ibang lugar.<Fr>
<FR>Pero lahat ng mga ito ay simula palang ng mga kahirapan.<Fr>
<FR>Tapos ay dadakipin nila kayo para pahirapan, at papatayin nila kayo. Kakamuhian rin kayo ng lahat ng mga bansa dahil sa pangalan Ko.<Fr>
<FR>At sa puntong iyon, marami ang babaliktad<RF>sa pananampalataya<Rf> at ipagkakanulo ang isa't isa, at mamumuhi sa isa't isa.<Fr>
<FR>At maraming pekeng propeta ang magsusulputan, at ililigaw nila ang marami.<Fr>
<FR>At dahil sa paglaganap ng kasamaan, lalamig ang pag-ibig ng marami.<Fr>
<FR>Pero ang manatili hanggang sa katapusan, ito ang maliligtas.<Fr>
<TS>Proklamasyon ng Masayang Balita sa Buong Mundo<Ts><FR>At ipoproklama ang masayang balitang ito ng Kaharian sa lahat ng lugar<RF>Gr. "na may tao"<Rf> bilang patotoo sa lahat ng bansa, at pagtapos ay darating na ang wakas.<Fr>
<FR>Kaya't kapag nakita niyo na ang Kasuklam-suklam ng Pananalanta<RF>hukbong Romano<Rf>, na ipinahayag sa pamamagitan ni propetang Daniel, na nakatayo sa gitna ng Banal na Lugar (unawain ng bumabasa),<Fr>
<FR>Sa puntong iyon, dapat na lumikas papunta sa kabundukan ang mga nasa Judea.<Fr>
<FR>Huwag nang bumaba ang nasa ibabaw ng bubungan para kunin ang anumang mula sa bahay niya.<Fr>
<FR>At huwag nang umuwi pabalik ang nasa bukid para kunin ang kanyang mga damit.<Fr>
<FR>Pero lagot ang mga nagdadalang-tao at ang mga nagpapasuso sa gitna ng mga panahong iyon.<Fr>
<TS>Matinding Kahirapan <Ts><FR>Kaya't manalangin kayo na di mangyari ang paglikas niyo sa panahon ng taglamig o sa Araw ng Pamamahinga:<Fr>
<FR>Dahil magkakaroon sa panahong iyon ng matinding kahirapan na di pa nangyari mula ng magsimula ang daigdig hanggang ngayon, ni hinding-hindi na mangyayari pa.<Fr>
<FR>At kung hindi pinaigsi ang mga araw na iyon, baka wala ni isang taong matira. Pero alang-alang sa mga pinili, paiigsiin ang mga araw na iyon.<Fr>
<FR>Sa mga panahong iyon, kung may magsabi sa inyo, 'Tignan mo, nandito ang Kristo!' o, 'Nandoon!' huwag kayong maniwala.<Fr>
<FR>Dahil magsusulputan ang mga pekeng Kristo, at mga pekeng propeta, at magpapakita ng mga dakilang tanda at himala para sa ganoon ay tangayin, kung pwede lang, pati na ang mga pinili.<Fr>
<FR>Tignan nyo<RF>Gr. "mo"<Rf>, sinabi Ko na sa inyo bago pa mangyari!<Fr>
<FR>Kaya't kung sabihin nila sa inyo, "Tignan mo, nandoon Siya sa liblib na lugar!' Huwag kayong pupunta o 'Tignan mo, nandoon sa mga tagong kuwarto,' huwag kayong maniwala.<Fr>
<FR>Dahil kung paano ang kidlat ay lumilitaw galing sa silangan at nakikita hanggang sa kanluran, ganoon rin naman ang magiging pagdating ng Anak ng Tao.<Fr>
<FR>Dahil kung nasaan may nabubulok na bangkay, doon magkukumpulan ang mga agila.<Fr><CM>
<FR>Pero agad-agad pagkatapos ng matinding kalamidad sa mga araw na iyon, ang araw ay magdidilim at di na magbibigay ng kanyang liwanag ang buwan, at malalaglag ang mga bituwin mula sa langit, at ang mga kapangyarihan ng kalangitan ay mayayanig.<Fr>
<TS>Pagbabalik ng Anak ng Tao Mula sa Kalangitan<Ts><FR>At sa puntong iyon ay makikita ang senyales ng Anak ng Tao sa gitna ng langit, at pagtapos ay mag-iiyakan ang lahat ng bansa sa kalupaan, at makikita nila ang Anak ng Taong dumarating sakay ng kaulapan ng langit ng may kapangyarihan at matinding kaluwalhatian.<Fr>
<FR>At ipadadala Niya ang mga anghel Niya kasabay ng malakas na tunog ng trumpeta, at titipunin nila ang mga pinili Niya mula sa apat na direksyon ng hangin, mula sa pinakarurok ng kalangitan hanggang sa kasulok-sulukan ng mga ito.<Fr>
<FR>Ngayon, matuto kayo mula sa talinghaga ng puno ng igos. Pagka ang sanga nito ay naging malambot na at sumisibol na ang mga dahon, alam niyo na malapit na ang tag-araw.<Fr>
<FR>Gayun din naman kayo, pag nakita niyo na ang lahat ng ito, alam niyong ito'y malapit na, nasa tabi lang ng mga pinto.<Fr>
<FR>Sinasabi Ko sa inyo ang totoo, hinding-hindi lilipas ang henerasyong iyon hanggang sa lahat ng bagay na ito ay mangyari.<Fr>
<TS>Walang Nakakaalam Kung Kailan ang Katapusan<Ts><FR>Maglalaho ang langit at ang daigdig, pero hinding-hindi maglalaho ang mga salita Ko.<Fr><CM>
<FR>Pero walang nakakaalam kung anong araw at sa anong oras iyon, kahit na ang mga anghel sa kalangitan, kundi ang Ama Ko lang.<Fr>
<FR>Pero tulad sa panahon ni Noe, ga'non din naman ang mangyayari sa pagdating ng Anak ng Tao.<Fr>
<FR>Dahil tulad sa nangyari sa kalagitnaan ng mga araw bago ang delubyo, may nagkakainan, at nag-iinuman, may nagpapakasal at ipinapakasal, hanggang sa araw na pumasok si Noe sa loob ng Arko,<Fr>
<FR>at wala silang kaalam-alam hangggang sa dumating na ang delubyo at tinanggay silang lahat. Ganito rin ang mangyayari sa pagdating ng Anak ng Tao.<Fr>
<FR>Mangyayari sa panahong iyon na may dalawang nasa gitna ng bukid, ang isa'y kukunin at ang isa naman ay maiiwan.<Fr>
<FR>Dalawang babae ang nagtatrabaho sa loob ng gilingan, kukunin ang isa at iiwan ang isa,<Fr>
<TS>Magbantay at Maging Handa Kayo<Ts><FR>Kaya naman, magbantay kayo dahil hindi niyo alam kung anong oras ang Panginoon niyo darating.<Fr><CM>
<FR>Pero unawain niyo ito, na kung alam lang ng pinuno ng tahanan kung anong oras sa gabi sumasalakay ang magnanakaw, di sana'y nagbantay siya at hindi sana nahayaang mapasok ang bahay niya.<Fr>
<FR>Dahil dito, maging handa rin kayo, dahil darating ang Anak ng Tao sa oras na hindi ninyo inaasahan.<Fr>
<FR>Sino ngayon ang siyang matapat at matalinong alipin na inatasan ng panginoon niyang mamuno sa sambahayan niya, para bigyan ang mga ito ng pagkain sa takdang panahon?<Fr>
<FR>Mapalad ang aliping iyon na pagdating ng Panginoon niya ay makita siyang ginagawa ito.<Fr>
<FR>Sinasabi Ko sa inyo ang totoo na ipagkakatiwala niya rito ang lahat ng mga ari-arian niya.<Fr>
<FR>Kung sakaling masama ang aliping ito at sabihin niya sa loob ng puso niya, "Matatagalan pa ang pagdating ng panginoon ko,<Fr>
<FR>at simulan niyang abusuhin ang kapwa alipin, tapos ay kumain at makipag-inuman kasama ng mga lasinggero,<Fr>
<FR>darating ang panginoon ng aliping ito sa araw na hindi niya inaasahan, at sa oras na wala siyang kamalay-malay.<Fr>
<FR>Pagkatapos ay hahatiin siya nito sa gitna at ibibigay sa kanya ang nararapat sa kanya kasama ng mga mapagpanggap. Doo'y magkakaroon ng iyakan at ng pagngangalit ng mga ngipin.<Fr>
<TS>Talinghaga ng mga Matatalino at mga Mangmang na Birhen<Ts><FR>Kaya naman, maitutulad ang Kaharian ng Kalangitan sa 10 birheng babae na pagkakuha sa kanilang ilawan ay umalis para salubungin ang lalaking ikakasal.<Fr>
<FR>Pero lima sa kanila ay matalino at ang lima naman ay mangmang.<Fr>
<FR>Pagkuha ng mga mangmang sa ilawan nila, hindi sila kumuha ng langis kasama ng mga ito.<Fr>
<FR>Pero ang mga matatalino ay naglagay ng langis sa loob ng kanilang mga lalagyan kasama ng mga ilawan nila.<Fr>
<FR>At sa paghahantay nila sa lalaking ikakasal, inantok silang lahat at nakatulog.<Fr>
<FR>Pero sa kalagitnaan ng gabi ay naglabas ng panawagan, 'Tignan niyo, parating na ang lalaking ikakasal! Lumakad kayo para salubungin siya.'<Fr>
<FR>Kaya't bumangon ang lahat ng birheng iyon, at inayos na nila ang mga ilawan nila.<Fr>
<FR>Pero sinabi ng mga mangmang sa mga matatalino, 'Bigyan niyo naman kami mula sa inyong langis, aandap-andap na kasi ang ilawan namin!'<Fr>
<FR>Pero pagsagot ng mga matatalino ay sinabi nila, 'Baka hindi na 'to magkasya sa amin at sa inyo! Kaya mas magandang puntahan niyo na lang yung mga nagtitinda at bumili kayo ng para sa inyo.'<Fr>
<FR>Pero habang papaalis sila para bumili, dumating ang lalaking ikakasal at pumasok kasama niya iyong mga nag-aabang sa loob ng lugar ng kasalan. At sinara na ang pinto.<Fr>
<FR>At pagtapos ay dumating na rin ang iba pang mga birheng babae na nagsabing, 'Panginoon, panginoon, pagbuksan niyo po kami!'<Fr>
<FR>Pero pagkasagot ay sinabi niya, 'Sinasabi ko sa inyo ang totoo, hindi ko kayo kilala.'<Fr>
<FR>Kaya naman, maging handa kayo lagi dahil hindi niyo alam ang araw ni ang oras kung kailan darating ang Anak ng Tao.<Fr>
<TS>Talinghaga ng mga Lingkod na Pinagkatiwalaan<Ts><FR>Dahil tulad sa isang taong nangingibang-bansa na tinawag ang kanyang mga alipin at ipinagkatiwala sa kanila ang mga ari-arian niya.<Fr>
<FR>At ibinigay niya sa isa ang limang talento<RF>Ang isang talento ay katumbas ng 45 kilong pilak o 91 kilong ginto sa Israel.<Rf>, at sa isa naman ay dalawa, at sa huli<RF>Gr. "sa isa"<Rf> ay isa, bawat isa ayon sa kani-kanyang kakayanan. At agad siyang umalis ng bansa.<Fr>
<FR>Pagkatapos umalis, ang nakatanggap ng limang talento'y ginamit ang mga iyon para kumita, kaya't nagkaroon pa siya ng limang talento.<Fr>
<FR>Ganito rin naman ang ginawa ng taong nakatanggap ng dalawa, siya rin ay kumita ng dalawa pa.<Fr>
<FR>Pero ang nakatanggap ng isa, pag-alis ay naghukay sa ilalim ng lupa, at doon tinago ang pera ng panginoon niya.<Fr>
<FR>At paglipas ng mahabang panahon, dumating ang panginoon ng mga aliping iyon, at kinausap sila tungkol sa pera.<Fr>
<FR>At paglapit ng taong tumanggap ng limang talento, dinala niya iyong lima pang talento sabay sabi, 'Panginoon, limang talento po ang binigay niyo sa akin. Tignan niyo po, nagkaroon pa ko ng limang talento bukod pa po sa mga ito.'<Fr>
<FR>Kaya't sinabi sa kanya ng panginoon niya, 'Magaling, mabuti at matapat na alipin! Naging matapat kang katiwala sa maliliit na bagay, ipapamahala ko ngayon sa iyo ang malalaking bagay. Pumasok ka sa kagalakan ng panginoon mo.'<Fr>
<FR>At lumapit rin ang nakatanggap ng dalawang talento sabay sabi, 'Panginoon, binigyan niyo po ako ng dalawang talento. Tignan niyo po, nagkaroon pa ko ng dalawang talento bukod pa sa mga ito!'<Fr>
<FR>Sinabi sa kanya ng panginoon niya, 'Magaling, mabuti at matapat na alipin! Naging matapat kang katiwala sa maliliit na bagay, ipapamahala ko ngayon sa iyo ang malalaking bagay. Pumasok ka sa kagalakan ng panginoon mo.'<Fr>
<FR>At ga'non din naman, lumapit ang nakatanggap ng isang talento sabay sinabi niya, 'Panginoon, kilala ko po kayo na kayo po'y mabagsik na tao, umaani kung saan kayo hindi nagtanim, at nagtitipon kung saan hindi kayo ang nagpakalat.<Fr>
<FR>At dala po ng takot, pag-alis ay tinago ko po ang talento niyo sa ilalim ng lupa! Tignan niyo po, ito 'yung pag-aari ninyo.<Fr>
<FR>Pero pagsagot ng panginoon niya ay sinabi sa kanya, 'Masama at tamad na alipin! Alam mo palang umaani ako sa lugar na hindi ko tinamnan, at nagtitipon sa lugar na hindi ako nagpakalat.<Fr>
<FR>Dapat lang na inilagay mo ang pero ko sa mga banko para sa pagbalik ko ay natanggap ko pa sana ang pag-aari ko<RF>Gr. "ang sa akin"<Rf> ng mayroong interes.<Fr>
<FR>Kaya't kunin niyo sa kanya ang talento at ibigay niyo ito sa may 10 talento.<Fr>
<FR>Dahil ito'y ibibigay sa bawat isang mayroon na para siya'y managana, pero siya na wala, kahit ang bagay na mayroon siya ay kukunin pa mula sa kanya.<Fr>
<FR>At itapon niyo ang walang pakinabang na alipin sa gitna ng kadiliman sa labas kung saan magkakaroon ng iyakan at ng pagngangalit ng mga ngipin.<Fr>
<TS>Paghuhukom sa Pagdating ng Anak ng Tao<Ts><FR>Pero pag dumating ang Anak ng Tao sa gitna ng kaningningan Niya, pati ang lahat ng mga banal na anghel na kasama Niya, sa puntong iyon, ay mauupo Siya sa trono ng Kanyang kaluwalhatian.<Fr>
<FR>At pagsasama-samahin Niya sa Kanyang harapan ang lahat ng bansa, at paghihiwalayin Niya sila mula sa isa't isa gaya ng pastol na hinihiwalay ang mga tupa mula sa mga kambing.<Fr>
<FR>At ipupuwesto Niya ang mga totoong tupa sa kanang kamay Niya, pero ang mga kambing sa kaliwa.<Fr>
<FR>Sa puntong iyon, sasabihin ng Hari sa mga nasa kanan Niya, 'Halikayo, ang mga pinagpala ng Ama Ko! Manahin niyo ang Kahariang hinanda para sa inyo mula pa sa pagkakatatag ng sanlibutan.'<Fr>
<FR>Dahil nagutom Ako at binigyan niyo Ko ng makakain; nauhaw Ako at pinainom niyo Ako; naging dayuhan Ako at pinatuloy niyo Ako;<Fr>
<FR>Hubad, at dinamtan niyo Ako; Nagkasakit Ako, at dinalaw niyo Ako; nasa kulungan Ako, at pinuntahan niyo Ako.'<Fr>
<FR>Kaya't sasagutin Siya ng mga matutuwid at sasabihin, 'Panginoon, kailan po namin nakita kayong nagugutom at aming pinakain? O nauuhaw at aming pinainom?<Fr>
<FR>Kailan rin po namin kayong nakita bilang dayuhan, at aming pinatuloy? O na hubad at aming dinamtan?<Fr>
<FR>Kailan rin namin Kayong nakitang may sakit o nasa bilangguan at amin Kayong pinuntahan?<Fr>
<FR>At pagsagot ng Hari ay sasabihin sa kanila, 'Sinasabi Ko sa inyo ang totoo, anuman ang ginawa niyo sa isa sa mga abang kapatid Kong ito, ay ginawa niyo sa Akin.'<Fr>
<TS>Ang Mga Di Papapasukin sa Kaharian<Ts><FR>Pagkatapos ay sasabihin Niya rin sa mga nasa kaliwa, 'Lumayo kayo sa Akin, kayong mga sinumpa, papunta sa apoy na walang hanggan na hinanda para sa diyablo at sa mga mensahero niya!<Fr>
<FR>Dahil nagutom Ako at hindi niyo Ko binigyan ng makakain; nauhaw Ako at hindi niyo Ko pinainom;<Fr>
<FR>naging dayuhan Ako, at hindi niyo Ko pinatuloy; hubad, at hindi niyo Ko dinamtan; may sakit at nasa bilangguan, pero hindi niyo Ko binisita.<Fr>
<FR>Pagkatapos ay sasagot sila sa Kanya, at sasabihin nila, 'Panginoon, kailan po namin Kayo nakitang nagugutom, o nauuhaw, o dayuhan, o hubad, o may sakit, o nasa bilangguan, at hindi namin Kayo pinagsilbihan?'<Fr>
<FR>Sa puntong iyon ay sasagutin Niya sila at sasabihing, 'Sinasabi Ko sa inyo ang totoo, anuman ang hindi niyo gawin sa isa sa mga abang ito ay hindi niyo rin ginawa sa Akin.'<Fr>
<FR>At aalis ang mga iyon papunta sa walang hanggang kaparusahan, pero ang mga matutuwid papunta sa walang hanggang Buhay."<Fr>
<TS>Sinabi ni Jesus ang Mangyayari sa Kanya<Ts>At nangyari, nang matapos ni Jesus lahat ang mga katuruang ito, sinabi Niya sa mga alagad Niya, 
<FR>"Alam niyo na paglipas ng dalawang araw ay gaganapin na ang Paskuwa, at ang Anak ng Tao ay itatakwil para maipako sa krus."<Fr>
Sa puntong iyon ay nagpulong ang mga pinunong pari at ang mga tagapagturo ng Biblia, pati na ang mga matatandang pinuno ng bayan doon sa korte ng pangulo ng kaparian na nagngangalang Caiafas.
At sila'y nagplano para madakip at para maipapatay si Jesus sa pamamagitan ng pandaraya.
Pero sinabi nila, "Huwag sa kalagitnaan ng pista para walang kaguluhang mangyari mula sa taong bayan."<CM>
Pero nang si Jesus ay nagpunta sa Betanya, sa loob ng bahay ni Simong ketongin,
<TS>Ibinuhos kay Jesus ang Mamahaling Langis <Ts>lumapit sa Kanya ang isang babae na may dalang mamahaling langis ng alabastro, at binuhos niya iyon sa tuktok ng ulo Niya habang Siya'y nasa hapag-kainan.
Pero nang makita ng mga alagad Niya, nagalit sila sabay sabi, "Ano'ng dahilan ng pag-aaksayang ito?
Dahil magagawa pang ipagbili sa malaking halaga ang langis na iyan, at mapamigay sa mga mahihirap!"
Pero nang malaman ito ni Jesus, sinabi Niya sa kanila, <FR>"Bakit niyo binibigyan ng problema ang babae, dahil ba gumawa siya ng magandang bagay<RF>Gr. "gawain"<Rf> para sa Akin?<Fr>
<FR>Hindi ba't mayroon kayong kasama laging mga mahihirap; pero, hindi Ako laging nasa inyo?<Fr>
<FR>Dahil nang ibuhos niya ang langis na ito sa katawan Ko, hinanda na niya ang para sa libing Ko.<Fr>
<FR>Sinasabi Ko sa inyo ang totoo, saan man iproklama ang masayang balitang ito sa buong daigdig, babangitin rin ang ginawa niyang ito bilang paggunita sa kanya."<Fr>
<TS>Naghanap si Judas ng Paraan para Ipagkanulo si Jesus<Ts>Sa puntong iyon, umalis ang isa sa Labindalawa na nagngangalang Judas Iskariote papunta sa mga pinunong pari.
Sinabi niya, "Anung kaya niyong ibigay sa akin at ipagkakanulo ko Siya sa inyo?" At naglagay sila sa harap niya ng 30 pirasong pilak.
At mula sa oras na iyon ay naghanap na siya ng pagkakataon para maipagkanulo Siya.<CM>
At sa unang araw ng pista ng tinapay na walang lebadura, lumapit ang mga alagad ni Jesus sa Kanya sabay sabi, "Saan Niyo po gustong ipaghanda namin Kayo para kumain sa Paskuwa?"
At ang sabi Niya, <FR>"Puntahan niyo sa loob ng lungsod ang isang ito, at sabihin niyo sa kanya, 'Sabi ng guro, palapit na ang oras Ko. Sa inyo Ko gagawin ang Paskuwa kasama ng mga alagad Ko.'"<Fr>
Kaya't kumilos ang mga alagad sa paraan na sinabi sa kanila ni Jesus, at hinanda nila ang Paskuwa.
At pagsapit ng gabi, naupo Siya sa hapag-kainan kasama ng Labindalawa.
At habang kumakain sila ay sinabi Niya, <FR>"Sinasabi Ko sa inyo ang totoo na tatraydorin Ako ng isa sa inyo."<Fr>
Pero sa kabila ng sobrang kalungkutan, bawat isa sa kanila ay nagsimulang magsabi sa Kanya, "Ako po ba iyon, Panginoon?"
At pagsagot ay sinabi Niya, <FR>"Ang kasabay Kong nagsawsaw ng kamay sa loob ng lalagyan ng ulam ang siyang mangtatraydor sa Akin.<Fr>
<FR>Ang Anak ng Tao ay talagang papanaw batay sa naisulat tungkol sa Kanya, pero lagot ang taong ito na siyang dahilan para madakip ang Anak ng Tao. Naging mabuti pa sana sa taong ito, kung hindi na siya pinanganak pa!"<Fr>
At sumagot si Judas na magkakanulo sa Kanya. Sinabi nito, "Ako po ba, Guro?" Sinabi Niya sa kanya, <FR>"Ikaw ang nagsabi."<Fr><CM>
<TS>Ang Huling Hapunan ni Jesus bago Siya Madakip<Ts>At habang kumakain sila, kinuha ni Jesus ang tinapay, at pagtapos pagpalain ay hinati iyon at binigay Niya sa mga alagad, sabay sinabi, <FR>"Tanggapin niyo. Kainin niyo. Ito ang katawan Ko."<Fr>
At kinuha Niya ang baso, at nagpasalamat. Binigay Niya iyon sa kanila sabay sabi, <FR>"Uminom kayong lahat mula rito,<Fr>
<FR>dahil ito ang dugo Ko para sa panibagong kasunduan na binubuhos para sa nakararami para sa ikapagpapatawad ng mga kasalanan.<Fr>
<FR>Pero sinasabi Ko sa inyo na mula ngayon ay hinding hindi na Ko iinom mula sa bunga ng ubas na ito hanggang sa araw na iyon, pagka ininom Ko na itong bago kasama niyo sa loob ng Kaharian ng Ama Ko."<Fr>
At pagkatapos nilang umawit ng pagsamba, lumabas na sila papunta sa Bundok ng Olibo.
<TS>Lahat Kayo ay Babaliktad<Ts><FR>Sa puntong iyon ay sinabi ni Jesus sa kanila, "Ngayong gabing ito lahat kayo ay babaliktad<RF>sa pananalig<Rf> dahil sa Akin. Naisulat kasi, 'Patutumbahin ko ang pastol, at magsisikalat ang mga tupa ng kawan.'<Fr>
<FR>Pero matapos na maibangon Ako, mauuna Ako sa inyo papunta ng Galilea."<Fr>
Sumagot si Pedro at sinabi sa Kanya, "Kung lahat man ay bumaliktad dahil po sa Inyo, hindi ako kailanman babaliktad!"
Sinabi sa kanya ni Jesus, <FR>"Sinasabi Ko sa iyo ang totoo na ngayong gabing ito, bago tumilaok ang manok, ay tatlong beses mo Kong itatatwa."<Fr>
Sinabi sa kanya ni Pedro, "Kahit pa kailanganin akong mamatay kasama Niyo, hinding hindi ko po Kayo itatatwa!" Ganoon rin ang sinabi ng lahat ng mga alagad.<CM>
<TS>Nanalangin Si Jesus sa Getsemane<Ts>Pagkatapos ay kasama nilang pumunta si Jesus sa lugar na kung tawagi'y Getsemane, at sinabi Niya sa mga alagad, <FR>"Umupo kayo rito, habang Ako naman ay magpupunta roon para manalangin."<Fr>
Pero nang isama Niya si Pedro at ang dalawang lalaking anak ni Zebedeo, nagsimula Siyang malungkot at mabagabag.
Kaya't sinabi Niya sa kanila, <FR>"Ang kaluluwa Ko ay nagdurusa na halos ikamatay Ko! Dito muna kayo at magbantay kayo kasama Ko."<Fr>
At pagkalakad ng kaunti, isinubsob Niya ang mukha Niya sa lupa. At habang nananalangin ay sinabi Niya, <FR>"Ama Ko, kung maaari lang po na di na dumating sa Akin ang basong ito; pero di po base sa kagustuhan Ko kundi base sa Inyo!"<Fr>
Pagtapos ay lumapit Siya papunta sa mga alagad at nakita silang natutulog. Kaya't sinabi Niya kay Pedro, <FR>"Hindi niyo ba kaya sa ganitong paraan, sa loob ng isang oras, na makapagbantay kasama Ko?<Fr>
<FR>Manatili kayong gising at manalangin para hindi kayo malagay sa gitna ng tukso! Totoong gustong sumunod ang espiritu pero mahina ang katawang tao."<Fr>
Muli Siyang lumayo sa kanila sa pangalawang beses para manalangin. Sabi Niya, <FR>"Ama Ko, kung hindi pwedeng maalis sa Akin ang basong ito nang hindi Ko ito iniinom, ang kagustuhan Niyo po ang mangyari!"<Fr>
At pagdating Niya, nadatnan uli silang natutulog dahil nahirapan silang idilat ang kanilang mga mata.
Kaya't iniwanan sila, at muli Siyang lumayo para manalangin sa pangatlong beses na sinasabi ang kaparehas na mga salita.
Pagkatapos ay pumunta Siya palapit sa mga alagad Niya, at sinabi sa kanila, <FR>"Hanggang ngayon ba naman ay natutulog pa kayo at nagpapahinga? Tignan niyo, dumating na ang oras at ang Anak ng Tao ay ipagkakanulo na sa mga kamay ng mga makasalanan.<Fr>
<TS>Ang Halik ni Judas<Ts><FR>Tumayo na kayo! Alis na tayo. Tignan niyo, palapit na ang magkakanulo sa Akin."<Fr><CM>
At habang nagsasalita pa Siya ay biglang dumating si Judas, isa sa Labindalawa, at kasama niya ang napakaraming tao na may mga patalim at pamalo na galing sa mga pinunong pari at matatandang pinuno ng taong bayan.
At ang nagkanulo sa Kanya ay binigyan sila ng senyales. Sabi nito, "Sinumang halikan ko, Siya na iyon. Dakipin niyo na Siya."
Kaya't agad-agad, paglapit kay Jesus ay sinabi niya, "Pagpalain nawa kayo, Guro," sabay halik sa Kanya.
Pero sinabi ni Jesus sa kanya, <FR>"Kaibigan, ano'ng dahilan ng pagdating mo?"<Fr> Kaya't lumapit sila sabay sunggab kay Jesus, at kinuha nila Siya.
At bigla na lang, isa sa mga kasamahan ni Jesus ay inunat ang kamay, sabay bunot sa patalim niya, at tinaga ang alipin ng pangulo ng kaparian, anupa't natanggal ang taynga nito.
Kaya't sinabi ni Jesus sa kanya, <FR>"Ibalik mo ang patalim sa loob ng suksukan nito! Dahil lahat ng gumagamit ng patalim ay mapapahamak sa pamamagitan ng patalim.<Fr>
<FR>O akala mo ba na hindi ko kaya ngayong humingi ng tulong sa Ama Ko para magpadala Siya sa Akin ng higit pa sa 12 lehiyon<RF>Ang lehiyon ay isang malaking grupo ng mga sundalo na aabot sa halos 7,000 ang bilang.<Rf> ng mga anghel?<Fr>
<FR>Kung gayo'y paano matutupad ang nakasulat sa Biblia kung saan dapat na mangyari ang ganito?"<Fr>
Sa loob ng oras ding iyon, sinabi ni Jesus sa sangkatutak na taong naroon, <FR>"Nagpunta ba kayo laban sa isang kriminal at nagdala pa kayo ng mga patalim at mga pamalo para kunin Ako? Araw-araw tayong magkasama habang nakaupo Akong nagtuturo sa loob ng templo, pero hindi niyo Ko hinuhuli.<Fr>
<TS>Isang Palabas na Paglilitis <Ts><FR>Pero nangyari ang lahat ng ito, para matupad ang sinulat ng mga propeta."<Fr><CM> Sa puntong iyon, iniwan siya ng lahat ng mga alagad para tumakas.
At dinala si Jesus ng mga nanghuli papunta kay Caiafas na presidente ng kaparian kung saan nagkatipon ang mga dalubhasa sa Biblia at ang mga matatandang pinuno.
Pero sumunod si Pedro sa Kanya mula sa malayo hanggang sa bakuran ng presidente ng kaparian. At nang makapasok sa loob ay umupo siya kasama ng mga katiwala para panoorin ang kahahantungan.
At naghanap ng pekeng testimonya laban kay Jesus ang mga pinunong pari, at ang mga matatandang pinuno, pati na ang buong kapulungan sa layong iligpit Siya;
pero wala silang nakita, kahit pa maraming pekeng testigo ang nagpunta, hindi nila makita ang hinahanap nila. At sa bandang huli, may lumapit na dalawang pekeng testigo.
Sinabi nila, "Sinabi nito, 'Magagawa kong wasakin ang templo ng Diyos at buoin ito sa loob ng tatlong araw.'"
At pagtayo ng presidente ng kaparian ay sinabi sa Kanya, "Wala ka bang isasagot? Ano itong mga binibigay nilang testimonya laban sa Iyo?"
Pero tumahimik lang si Jesus, kaya't sumagot ang presidente ng kaparian at sinabi sa Kanya, "Inuutusan kita sa ilalim ng batas at sa pamamagitan ng Diyos na Buhay na sabihin Mo sa amin kung Ikaw ba talaga ang Kristo, ang Anak ng Diyos!"
<TS>Inamin ni Jesus na Siya ang Anak ng Diyos<Ts>Sagot sa kanya ni Jesus, <FR>"Ikaw na ang nagsabi. Bukod pa rian sinasabi Ko sa iyo na mula ngayon ay makikita niyo ang Anak ng Taong nakaupo mula sa kanan ng Makapangyarihan at dumarating sa ibabaw ng kaulapan ng langit!"<Fr>
Kaya't winarak ng presidente ng kaparian ang kasuotan niya sabay sabi, "Dahil nilapastangan Niya ang Diyos, bakit pa nating kailangan magkaroon ng testigo? Tignan niyo? Ngayon narinig niyo ang panlalapastangan Niya sa Diyos.
Ano sa tingin niyo?" At nang sagutin ay sinabi nila, "Nararapat Siyang mamatay!"
Sa puntong iyon ay nagpaulan sila ng mga dura papunta sa mukha Niya sabay pinagsusuntok Siya, at ang iba nama'y pinagsasampal Siya
habang sinasabi, "Kristo, ipahayag Mo sa amin sa tulong ng Diyos ang siyang sumapak sa Iyo!"
<TS>Itinanggi ni Pedro na kilala niya si Jesus<Ts>Samantala, nakaupo lang si Pedro sa labas sa gitna ng pasilyo. At may isang batang babae na lumapit sa kanya sabay sabi, "Kayo rin ay kasama ni Jesus na Galilenyo."
Pero itinanggi niya sa harapan ng lahat at sinabi, "Hindi ko naiintindihan ang sinasabi mo."
Pero pagkaalis niya roon papunta sa bakuran, may isa pang nakakita sa kanya at sinabi sa mga naroon, "Kasamahan rin ito ni Jesus na Nazareno!"
At muli niyang itinanggi na may kasama pang panunumpa, "Hindi ko pa nakadaumpalad ang taong iyon."
Pero pagtapos ng ilang sandali, lumapit iyong mga nakatambay roon sabay sinabi kay Pedro, "Talaga ngang kasama ka rin nila, dahil kahit na sa punto ng pananalita mo ay nahahalata ka na!"
Sa puntong iyon ay nagsimula na siyang magmura at isinumpa niyang, "Hindi ko nga kilala ang taong iyon!" At biglang may tumilaok na manok.
At naalala ni Pedro ang salitang sinabi ni Jesus sa kanyang, "Bago tumilaok ang manok, tatlong beses mo Akong itatatwa." At nang makalabas na siya roon ay umuwi siyang humahagulgol sa pag-iyak.
<TS>Nagpakamatay si Judas<Ts>At kinaumagahan, nagkaroon ng pagpupulong ang lahat ng pinunong pari at ang mga matatandang lider ng bayan laban kay Jesus, para ipapatay Siya;
kaya't habang nakagapos Siya, dinala at iniharap nila Siya kay Pontio Pilato na gobernador.
At nang makita ni Judas na nagkanulo sa Kanya na nahatulan Siyang mamatay, nagsisi ito at ibinalik ang 30 piraso ng pilak sa mga pinunong pari at sa mga matatandang lider ng bayan.
habang sinasabi, "Nagkasala ako nang ibigay ko sa inyo ang dugo na walang bahid ng kasalanan!" Pero ang sagot nila, "Ano ngayon ito sa amin? Alam mo na ang ginagawa mo."
Pero tinapon niya lang ang pera sa loob ng templo sabay alis. At nang makaalis ay nagbigti siya.
Pero nang kunin ng mga pinunong pari ang mga pilak ay sinabi nila, "Hindi dapat isama ang mga ito sa loob ng kabang-yaman ng mga handog sa templo dahil pinambayad ito sa buhay ng tao<RF>literal na salin sa Gr. "para sa dugo"<Rf>."
At nang makakuha ng desisyon ay ginamit nila ang mga iyon para bilhin ang lote ng magpapalayok para gawing libingan ng mga dayuhan.
Kaya naman, tinawag ang loteng iyon na lupang dugo hanggang sa panahong ito.
Kaya't natupad ang sinabi sa pamamagitan ng propeta Jeremias na nagsasabing, "At kinuha ko ang 30 pirasong pilak na halaga ng pagkakapresyo sa kanya, ang tinakdang halaga ng mga anak ni Israel,
at iyon ay binigay sa kanila para sa lote ng magpapalayok ayon sa ibinilin sa akin ng Panginoon."<CM>
<TS>Sinuri si Jesus ng Gobernador<Ts>At tumayo si Jesus sa harap ng gobernador; at tinanong Siya ng gobernador na nagsabing, "Ikaw ba ang hari ng mga Judyo?" At sinabi ni Jesus sa kanya, <FR>"Ikaw na ang nagsasabi."<Fr>
Pero nang Siya'y pag-aakusahan ng mga pinunong pari at ng mga matatandang lider ng bayan, hindi Siya sumagot.
Kaya't sinabi sa Kanya ni Pilato, "Hindi Mo ba naririnig kung gaano karami ang mga sinasabi nila laban sa Iyo?"
At hindi Niya siya sinagot ng kahit isa mang salita, kaya naman sobrang nagtaka ang gobernador.
Ngayon, ayon sa nakaugalian tuwing pista, dapat na magpalaya ang gobernador ng isang bilanggo sa taong bayan sinumang hilingin nila.
At nang mga panahong iyon ay mayroon silang kilalang bilanggo na nagngangalang Barabbas.
Kaya nang magkatipon sila, sinabi sa kanila ni Pilato, "Sino ang gusto ninyong palayain ko sa inyo, si Barabbas o si Jesus na kung tawagin ay Kristo?"
Dahil alam niya na hinuli nila Siya dahil sa inggit.
<TS>Ipinagpalit si Jesus sa isang Kriminal<Ts>Pero habang nakaupo siya sa ibabaw ng pedestal<RF> o silyang panghurado<Rf>, pumunta sa kanya ang asawa niya sabay sabi, "Huwag kana nga makialam sa matuwid na taong iyan, dahil ngayong araw ay sobra kong nahirapan sa panaginip ng dahil sa kanya!"
Pero kinumbinsi ng mga pinunong pari at ng mga matatandang lider ng bayan ang madla na hangarin nila si Barabbas at patayin si Jesus.<CM>
At nang sumagot ang gobernador ay sinabi sa kanila, "Sino sa dalawa ang gusto n'yong palayain ko sa inyo? At ang sinabi nila'y, "Barabbas!"
Sinabi sa kanila ni Pilato, "Ano naman ang gagawin ko kay Jesus na kung tawagin ay Kristo? Sinabi nilang lahat sa kanya, "Ipako siya sa krus!"
At sinabi ng gobernador, "Ano namang kasamaan ang nagawa Niya?" Pero lalo lang silang nagsigawan at nagsabing, "Ipako Siya sa krus!"
<TS>Naghugas Kamay ang Gobernador <Ts>At nang makita ni Pilato na hindi iyon nakatulong kundi ay lalo lang nagkaroon ng kaguluhan, kumuha siya ng tubig sabay naghugas ng mga kamay sa harapan ng madla habang sinasabi, "Wala akong kinalaman sa pagpapadanak sa dugo ng matuwid na taong ito. Kayo ang siyang mananagot!"
At nang sumagot ang buong taong bayan ay sinabi nila, "Pananagutan namin at ng mga anak namin ang dugo Niya!"
Kaya't pinakawalan niya sa kanila si Barabbas, at matapos niyang ipalatigo si Jesus, dinala na Siya para maipako sa krus.
At nang dalhin ng mga sundalo ng goberdador si Jesus sa loob ng kanilang kampo, nag-umpukan ang buong grupo ng mga sundalo sa harapan Niya.
<TS>Pinaglaruan si Jesus at Pinarusahan<Ts>At pagtapos Siyang hubaran ay dinamtan nila Siya ng mapulang balabal.
At matapos gumawa ng isang koronang yari sa matitinik na halaman, nilagay nila ito sa ibabaw ng ulo Niya, at isang tambo sa kanang kamay Niya. At pagluhod sa harapan Niya, pinagtawanan nila Siya habang sinasabi, "Mabuhay ang hari ng mga Judio!"
At matapos Siyang pagduduraan, kinuha nila ang tambo at hinampas nila ito sa ulo Niya.
At matapos Siyang paglaruan, tinanggal nila sa Kanya ang balabal at sinuot nila sa Kanya ang mga damit Niya, at Siya'y dinala nila para ipako sa krus.<CM>
At pagkaalis ay nakasalubong nila ang isang mamang taga Cirene na Simon ang pangalan. Pinilit nila itong bitbitin ang krus Niya.
<TS>Golgota, ang Lugar ng mga Bungo<Ts>At nang makarating sa isang lugar na kung tawagin ay Golgota na ibig sabihin<RF>Gr. "tinatawag na"<Rf> ay lugar ng bungo,
binigyan nila Siya ng suka na may halong apdo para mainom. Pero hindi Niya gustong inumin nang malasahan iyon.
At nang maipako na Siya sa krus, pinaghatian nila ang mga damit Niya saka pinagpustahan, para matupad ang ipinahayag sa pamamagitan ng propeta, "Pinaghatian nila ang mga balabal Ko sa kanilang mga sarili at pinagpustahan nila ang damit Ko."
At nakaupo silang nagbantay sa Kanya roon.
Tapos, ikinabit nila sa itaas ng ulunan Niya ang kasulatan<RF>Gr. "naisulat"<Rf> sa krimeng nagawa Niya: "Ito ay si Jesus, ang Hari ng mga Judio."<CM>
Sa panahon ding iyon ay ipinakong kasama Niya ang dalawang mandarambong, isa sa kanan at isa sa kaliwa.
At ang mga dumaraan doon ay minumura Siya, pailing-iling pa,
at sinasabing, "Ang gigiba sa templo at gagawin ito sa loob ng tatlong araw? Iligtas Mo ang sarili Mo. Kung ikaw nga ang Anak ng Diyos, bumaba Ka mula sa krus!"
At ga'non din, ang mga pinunong pari ay nanlilibak kasama ng mga dalubhasa sa Biblia at mga matatandang pinuno. Sabi nila,
"Iniligtas Niya ang iba, sarili Niya hindi Niya kayang iligtas? Kung hari Siya ng Israel, bumaba Siya ngayon mula sa krus at mananalig kami sa Kanya.
May tiwala Siya sa Diyos? Siya'y iligtas Niya ngayon kung natutuwa Siya sa Kanya, dahil nga sinabi Niya, 'Ako ay Anak ng Diyos.'"
At ganito rin sa Kanya ang mga mandarambong na pinakong kasama Niya sa panunuligsa nila sa Kanya.<CM>
Pero naging madilim sa ibabaw ng buong kalupaan mula alas dose hanggang alas tres ng hapon.
<TS>Pagkamatay ni Jesus<Ts>At nang mag-aalas tres na ng hapon, sumigaw si Jesus at sinabi ng may malakas na tinig, <FR>"Eli, Eli! Lama sabachtani?"<Fr> Ibig sabihin nito ay <FR>"Diyos Ko, Diyos Ko, bakit Niyo po Ako pinabayaan?"<Fr>
Kaya't nang marinig ito ng ilan sa mga nakatayo roon, sinabi nila na tinatawag Niya si Elias.
At agad na tumakbo ang isa sa kanila sabay kuha sa spongha na puno ng suka. Pagtapos ay kinabit iyon sa isang tambo sabay pinainom sa Kanya.
Pero ang iba naman ay sinabi, "Hayaan mo lang, tignan natin kung darating nga si Elias para iligtas Siya."
At muli pang sumigaw ng malakas si Jesus at isinuko Niya na ang espiritu.<CM>
At bigla na lang napunit sa gitna<RF>Gr. "dalawa"<Rf> ang kurtina ng templo mula sa taas hanggang sa pinakababa, at ang daigdig ay lumindol, tapos ay nahati ang mga malalaking bato.
At nabuksan ang mga puntod at maraming katawan ng mga tulog<RF>mga namatay<Rf> na santo ang nagsibangon!
At nang maglabasan mula sa mga puntod, matapos Niyang bumangon, pumasok sila sa loob ng banal na lungsod at nagpakita sa marami.
Pero nang masaksihan ng kapitan at ng mga kasamahan niyang nagbabantay kay Jesus ang paglindol at ang mga nangyari, sobra silang natakot sabay sabi, "Totoo ngang ito'y Anak ng Diyos!"<CM>
At doon sa kalayuan ay may maraming kababaihang nanonood na siyang nagsunuran kay Jesus mula pa sa Galilea habang pinagsisilbihan Siya.
Kasama sa mga ito ay si Mariang Magdalena at Mariang ina ni Tyago at Jose, pati na ang ina ng mga anak ni Zebedeo.
At pagsapit ng dilim ay may dumating na isang mayamang tao mula sa Arimatea na nagngangalang Jose na siya ring tinuruan ni Jesus.
Pagpunta kay Pilato ay hiniling niya ang katawan ni Jesus. Nang oras ding iyon ay ipinag-utos ni Pilatong dalhin na ang katawan.
<TS>Mga Kaganapan sa Libing ni Jesus<Ts>Matapos kunin ni Jose ang katawan ay binalot niya ito ng malinis at pinong telang lino,
at inilagay niya ito sa loob ng bago niyang libingan na inukit niya mula sa malaking bato. At nang sarhan<RF>Gr. "magulungan"<Rf> ng malaking bato ang pasukan ng libingan, umalis na siya.
Pero si Mariang Magdalena at ang isa pang Maria ay nakaupo roon katapat ng puntod.<CM>
At kinabukasan na siyang araw matapos ang araw ng paghahanda, nagpulong ang mga pinunong pari at ang mga pariseo kasama ni Pilato.
Sabi nila, "Panginoon, naalala po namin na sinabi ng manlolokong iyon habang nabubuhay pa siya, <FR>"Pagtapos ng tatlong araw ay babangon Ako."<Fr>
Kaya naman, ipag-utos niyo na bantayang mabuti ang libingan hanggang sa ikatlong araw kundi ay baka dumating ang mga alagad Niya sa gabi, Siya'y nakawin nila, at sabihin sa taong bayang nagbangon Siya mula sa mga patay! Kaya't ang magiging huling pandaraya ay mas malala pa sa nauna."
Kaya't sinabi sa kanila ni Pilato, "Mayroon kayong gwardia. Puntahan niyo't bantayang mabuti ayon sa nakikita niyo."
At nang makaalis ay binantayan nila ng mabuti ang libingan; tinatakan ang bato, tsaka nagsama pa ng gwardia.
<TS>Nagbangon si Jesus mula sa Libingan<Ts>At sa pagtatapos ng Pamamahinga, sa madaling araw ng unang araw ng linggo<RF>Gr. "mga araw ng pamamahinga"<Rf>, lumakad si Mariang Magdalena at ang isa pang Maria para tignan ang libingan.
At biglang nagkalindol ng malakas dahil may anghel ng Panginoon na bumaba mula sa langit. Lumapit siya roon, iginulong ang bato palayo sa entrada, at naupo sa ibabaw nito.
Bukod pa rito, ang itsura niya ay tulad sa nagniningning na liwanag at ang damit niya'y parang niyebe sa kaputian.
At dahil sa takot sa kanya, nanigas<RF> o "nanginig"<Rf> ang mga nagbabantay at naging parang mga patay.
Pero pagsagot ng anghel sa mga kababaihan ay sinabi nito, "Huwag kayong matakot, dahil alam ko na si Jesus na pinako sa krus ang hinahanap niyo.
Wala na Siya rito, dahil nagbangon Siya tulad ng sinabi Niya! Halikayo, tignan niyo ang lugar kung saan inilagay ang Panginoon.
Kaya't pagka-alis ay sabihin niyo agad sa mga alagad Niya na nagbangon Siya mula sa mga patay, at tignan niyo, nauna na Siya sa inyo papunta ng Galilea; doon niyo Siya makikita. Ayan, sinabi ko na sa inyo!"<CM>
Kaya't agad-agad silang umalis mula sa libingan ng may matinding takot at tuwa. Tumakbo na sila para ihatid ang balita sa mga alagad Niya.
Pero habang sila'y naglalakbay para ihatid ang balita sa mga alagad Niya, bigla namang sinalubong sila ni Jesus. Sabi Niya, <FR>"Magdiwang kayo!"<Fr> At paglapit ay hinawakan nila ang mga paa Niya at sinamba Siya.
Kaya't sabi sa kanila ni Jesus, <FR>"Huwag kayong matakot. Umalis na kayo para sabihin sa mga kapatid Ko na pumunta sila sa loob ng Galilea at doon nila Ako makikita."<Fr>
At habang naglalakbay sila, kapansin-pansin na ilan sa mga bantay ay umalis papunta ng lungsod. Ibinalita nila sa mga pinunong pari ang lahat ng nangyari.
At matapos makipagpulong kasama ng mga matatandang pinuno ng bayan at makakuha ng desisyon, nagbigay sila ng malaking halaga ng salapi sa mga sundalo.
Sabi ng mga ito, "Sabihin niyo na ang mga alagad Niya'y dumating ng gabi para nakawin Siya habang natutulog kami.
At kung marinig ito ng gobernador, kukumbinsihin namin siya at ililigtas kayo sa anumang alalahanin."
At nang tanggapin nila ang salapi, ginawa nila gaya ng itinuro sa kanila, at ang balitang ito ang kumalat sa mga Judio hanggang sa panahong ito.<CM>
<TS>Huling Tagubilin ni Jesus<Ts>Pero nagpunta sa gitna ng Galilea ang 11 mga alagad doon sa bundok na sinabi sa kanila ni Jesus.
At nang makita Siya ay sinamba nila Siya: pero may mga nagduda.
Kaya't paglapit ni Jesus ay kinausap Niya sila. Sabi Niya, <FR>"Lahat ng kapangyarihan sa langit at sa lupa ay ibinigay na sa Akin.<Fr>
<FR>Kaya't pagka alis niyo ay gawin niyong mga alagad<RF>o "turuan nyo"<Rf> ang lahat ng bansa, at ilublob sila gamit ang pangalan ng Ama, at ng Anak, at ng Banal na Espiritu,<Fr>
<FR>tuturuan niyo silang sundin lahat ng inutos Ko sa inyo, gaano man karami, at pansinin niyo, Ako'y kasama niyo sa lahat ng mga araw, hanggang sa katapusan ng mundo. Amen."<Fr>
